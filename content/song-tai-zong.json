{"title":"宋太宗","children":[{"title":"逍遥詠  其一","content":["逍遥知語默，境外見真空。","有位皆玄感，無緣不用功。","義說三才理，幽深萬事通。","因依堪法則，答謝向旻穹。"],"tags":[]},{"title":"逍遥詠  其二","content":["大道虛無境，信之則有靈。","幽深玄妙理，運轉幾曾停。","拘束從何益，周通靜杳冥。","真空非作相，善應保安寧。"],"tags":[]},{"title":"逍遥詠  其三","content":["我自常安樂，凡情勿笑耶。","雲生諸洞府，棘不放仙花。","地卑三光照，天開五色霞。","未知何所是，善願理交加。"],"tags":[]},{"title":"逍遥詠  其四","content":["我達逍遥理，陰陽運五行。","道從初一變，德合混三清。","聖境堪依仗，狐疑事不成。","異端違雅淡，返禍自輕生。"],"tags":[]},{"title":"逍遥詠  其五","content":["逍遥人控鶴，碧落壓天津。","達理通含識，虛無即是真。","河車誰肯信，鉛汞本相親。","造化皆如此，今緣論宿因。"],"tags":[]},{"title":"逍遥詠  其六","content":["何處堪依仗，經心便皺眉。","世情多詭詐，業重信愚癡。","取次招他謗，違非不自知。","貌恭無德行，禍福在修持。","小人以小善爲無益而弗爲也，以小惡爲無傷而弗去也，此正在改過修持爾。","虛無知大道，極意思悠然。","摩日雲中雁，瀟湘水似天。","孤峰高遠近，寶月瑩團圓。","信解明開悟，青霄在目前。"],"tags":[]},{"title":"逍遥詠  其七","content":["逍遥名有理，得一便知空。","道本皆深邃，凡爲不易窮。","品流才雅淡，格致意潜通。","救世傳相益，因成順八風。"],"tags":[]},{"title":"逍遥詠  其八","content":["誰測玄機聖，天功地久長。","羣生皆是性，道德有圓方。","妍醜隨情意，於戲細酌量。","達人知淡泊，默默見非常。"],"tags":[]},{"title":"逍遥詠  其九","content":["道德誰分別，逍遥我自由。","時情人不達，深理少相投。","己是終無益，非他作逗留。","奈何爲各異，未定復還休。"],"tags":[]},{"title":"逍遥詠  其一○","content":["奧義通玄化，精微妙入神。","功程隨志願，貶降背於真。","靜默堪爲法，無言事可親。","逢師傳口訣，金玉變埃塵。"],"tags":[]},{"title":"逍遥詠  其一一","content":["清靜真空理，不無解者難。","縱橫依見性，廓落智中觀。","坦蕩歸仁德，辛勤久遠看。","勿教爲逆順，平地入雲端。"],"tags":[]},{"title":"逍遥詠  其一二","content":["乾坤常運轉，兀兀見衆生。","利物終相應，施爲願要精。","身慵何隠遁，舌辯謾縱橫。","種性歸真理，因緣有重輕。"],"tags":[]},{"title":"逍遥詠  其一三","content":["仙經無限意，龍虎返丹砂。","採綴陰陽理，終期歲月賒。","求來皆有應，不信固難誇。","忙說閑清境，真誠悟幾家。"],"tags":[]},{"title":"逍遥詠  其一四","content":["陽與陰和合，須從一字求。","分明皆是象，作相不能投。","舉措先真實，精麤各自柔。","恒持通覺悟，萬派水東流。"],"tags":[]},{"title":"逍遥詠  其一五","content":["鉛汞精修鍊，陰陽協物情。","花開黄道正，藥就紫烟輕。","海嶠浮雲合，神光照室明。","彩霞高麗日，細意話長生。"],"tags":[]},{"title":"逍遥詠  其一六","content":["照然明道德，萬象有其端。","變化疑誰信，超凡入聖看。","幽玄深自在，眇邈就中難。","但味風塵裏，方知宇宙寬。"],"tags":[]},{"title":"逍遥詠  其一七","content":["世界無窮盡，論之遠更深。","陰陽分皂白，瓦礫變黄金。","報應終還有，邪求不易尋。","忩忙誰正定，須是合天心。"],"tags":[]},{"title":"逍遥詠  其一八","content":["世利貪拘束，欺心自不知。","一真求意在，四敘絕參差。","頓悟超諸聖，娛情改換癡。","生前如似夢，願重細推之。"],"tags":[]},{"title":"逍遥詠  其一九","content":["愚癡常似醉，何異夢中人。","欲達終無見，懷疑道豈親。","非爲貪閉口，那是益於身。","先生堪寂默，種福不傳因。"],"tags":[]},{"title":"逍遥詠  其一","content":["人救眼前急，何曾利益心。","愚迷終淺見，達者智高深。","苦行須知應，餘憂力不任。","經書無限意，稽古便同今。"],"tags":[]},{"title":"逍遥詠  其二","content":["逍遥安且定，但信莫懷疑。","大海波中水，狂風樹擺枝。","樂天分造化，慧眼細觀之。","方寸無諸惡，恒將利益持。"],"tags":[]},{"title":"逍遥詠  其三","content":["恍惚人難曉，天仙語默玄。","修心無道理，終日自忙然。","我命真中趣，長生認宿緣。","機權饒使用，聖事不虛傳。"],"tags":[]},{"title":"逍遥詠  其四","content":["清虛閑靜得，奉道見真歸。","契合皆堪用，因緣事好依。","精誠求諦信，須有是兼非。","豁達幽深遠，奧妙入玄機。"],"tags":[]},{"title":"逍遥詠  其五","content":["清靜人安樂，恒持要久長。","秋天澄皓色，春日發輝光。","一氣從初立，三才位不忙。","羣生如似夢，甚處得馨香。"],"tags":[]},{"title":"逍遥詠  其六","content":["道者强名立，清虛隠顯深。","欲行千里路，別探一般心。","景象空天遠，何勞意馬尋。","玄談通智慧，曩劫至從今。"],"tags":[]},{"title":"逍遥詠  其七","content":["冥搜多景趣，悟則頓神清。","拘束終難得，沖和入道情。","知微通理性，滋味好研精。","妙用天然法，陰功藴大名。"],"tags":[]},{"title":"逍遥詠  其八","content":["氣類須相假，陰陽造化成。","離凡知有聖，得外更求精。","先秘庚辛理，後傳戊己名。","真鉛歸一體，交感自長生。"],"tags":[]},{"title":"逍遥詠  其九","content":["天界殊勝理，凡愚不易知。","曩因誰可究，淺近故懷疑。","的實歸真性，區邪入正持。","樂耶親大道，報應自然之。"],"tags":[]},{"title":"逍遥詠  其一○","content":["知之修鍊法，便是聖中人。","有象虛無境，邪緣不見真。","恒持功行益，響應甚平均。","渾然天地理，大道徧乾坤。"],"tags":[]},{"title":"逍遥詠  其一一","content":["伏藏終不見，巧拙是兼非。","至道光懷古，周通隠聖機。","清天何物性，濁地故相依。","修鍊真堪惜，疏慵有順違。"],"tags":[]},{"title":"逍遥詠  其一二","content":["夢寐其中物，常人何得知。","陰寒三數變，陽暖兩相宜。","宿世終皆有，無緣勿强爲。","真鉛歸至道，龍虎笑華池。"],"tags":[]},{"title":"逍遥詠  其一三","content":["形影隨人得，精修道不迷。","研窮深理路，造化隠端倪。","雲引龍吟穴，風生虎嘯溪。","少知愚豈解，南北與東西。"],"tags":[]},{"title":"逍遥詠  其一四","content":["燕雀不生鳳，陰陽一氣全。","無窮深可及，境象理推遷。","奚益其形化，平章語默玄。","終身何所役，道本豈私焉。"],"tags":[]},{"title":"逍遥詠  其一五","content":["自在無拘束，逍遥裏外安。","頑情終不見，聖境類乎端。","機智將何用，幽深大道寬。","區分能解意，四季一周看。"],"tags":[]},{"title":"逍遥詠  其一六","content":["求得真宗一，深知萬象清。","自然通感應，意外別長生。","學古身何措，輝華日瑩明。","誰窮天地理，去住兩無成。"],"tags":[]},{"title":"逍遥詠  其一七","content":["不醉迷如醉，猶貪巨鼎扛。","通玄求得一，清靜更無雙。","鸞鳳栖瑶渚，天津壓漢江。","欲窮何所似，夜月透雲窗。"],"tags":[]},{"title":"逍遥詠  其一八","content":["利鈍猶根性，無緣枉用心。","邪求皆是相，正定理玄深。","巧拙高含識，輕浮力不任。","大乘通語默，稽古便知今。"],"tags":[]},{"title":"逍遥詠  其一九","content":["笑盡人間事，到頭總不知。","信心終是實，如日瑩無欺。","舉措持恒久，貪生却似癡。","善緣銷惡趣，惠愛廣將施。"],"tags":[]},{"title":"逍遥詠  其二○","content":["五金并八石，一一注仙經。","雅有深仁行，無非不暫停。","日華精汞法，月魄鍊砂靈。","入聖超凡骨，變化本真形。"],"tags":[]},{"title":"逍遥詠  其一","content":["逍遥心自樂，清浄保長生。","至道歸玄理，真空造化成。","輝華揚日彩，偃仰順風聲。","裏外有何物，剛柔鍊始精。"],"tags":[]},{"title":"逍遥詠  其二","content":["遁跡深巖谷，身閑未是閑。","研窮堪語默，寂靜杳冥間。","秘密逢邪見，難開大道關。","金丹無效用，弗可返童顔。"],"tags":[]},{"title":"逍遥詠  其三","content":["金鼎精須鍊，華池水火紅。","坎離能匹配，男女自相逢。","曩劫知因果，生前道不窮。","若修方寸是，發意便周通。"],"tags":[]},{"title":"逍遥詠  其四","content":["修鍊求真一，沖和本自然。","希夷光滿月，響應真如弦。","苦學周知易，難窮語默玄。","成功兼積德，別有洞中天。"],"tags":[]},{"title":"逍遥詠  其五","content":["一法從何有，三皇五帝前。","周知多異境，猛利要精專。","我命須依道，陰功及物緣。","善心通感應，動靜理深玄。"],"tags":[]},{"title":"逍遥詠  其六","content":["日照光文彩，周通無不關。","天恩功最大，地載莫休閑。","絕頂孤松老，飛雲野鶴還。","玄珠名隠奧，杳靄路岐間。"],"tags":[]},{"title":"逍遥詠  其七","content":["清靜常清靜，緣來盡可行。","道高麋鹿性，庸識歲年輕。","日昃相依勢，花開觸處明。","是非論巧拙，達外福蒼生。"],"tags":[]},{"title":"逍遥詠  其八","content":["真境堪依仗，周遷四敘移。","人忙閑聖跡，心達罷狐疑。","俊造皆流品，逢能即是師。","二從寒暑變，龍浴鳳皇池。"],"tags":[]},{"title":"逍遥詠  其九","content":["戶牖常開閉，升沈倏忽中。","龍吟深邃理，虎嘯語言通。","南北思長遠，東西道不窮。","炎光收月魄，桂樹發花紅。"],"tags":[]},{"title":"逍遥詠  其一○","content":["鼎內蓮花出，如塵發絳紅。","坎鉛將匹配，離火好相逢。","陰散何優劣，陽歸自合同。","消停方可信，輝華大道雄。"],"tags":[]},{"title":"逍遥詠  其一一","content":["虎龍本屬木，白虎作華池。","水火恒爲則，陰陽造化遲。","清心常積德，凡眼豈能知。","君子聽吾喻，神明勿闇欺。"],"tags":[]},{"title":"逍遥詠  其一二","content":["萬靈通有感，臧否在名人。","志誠昭明德，清浄見於真。","奉道惟恭謹，修持願本因。","廣將求利益，苦樂救生民。"],"tags":[]},{"title":"逍遥詠  其一三","content":["頂戴尊天地，聰明識見高。","無爲通理性，猛利豈虛勞。","出沒終難認，因緣不可逃。","中原多聖境，四海湧滔滔。"],"tags":[]},{"title":"逍遥詠  其一四","content":["世界諸方聖，如同在眼前。","其於通要妙，便見理深玄。","法教窮難盡，周知本自然。","信誠含萬象，秘隠口親宣。"],"tags":[]},{"title":"逍遥詠  其一五","content":["隨緣心不見，性各本來真。","惡事誇脣頰，愚癡似醉人。","忙忙何物有，急急利名親。","入定觀浮世，蒼生業感因。"],"tags":[]},{"title":"逍遥詠  其一六","content":["善念銷嗔恚，無差本自然。","花開凡葉木，水打急風舡。","拘執恒如縛，能仁學昔賢。","神明皆正定，消息更深玄。"],"tags":[]},{"title":"逍遥詠  其一七","content":["逍遥賢聖樂，我悶俗情愚。","鄙俚何堪數，斟量解卷舒。","惡緣須盡去，善事好相於。","忙急真如夢，乾坤造化殊。"],"tags":[]},{"title":"逍遥詠  其一八","content":["宿願通賢聖，貪心勿强爲。","眼前銷惡趣，天鑒故無私。","如夢何光景，明神所在知。","精修觀出離，解脫影相隨。"],"tags":[]},{"title":"逍遥詠  其一九","content":["不爭多氣力，容易可成功。","意馬須調伏，如塵幻夢中。","任持從雅淡，樂道定雌雄。","修鍊知勤苦，因緣自合同。"],"tags":[]},{"title":"逍遥詠  其二○","content":["一受諸同氣，熙和理道平。","乘雲無滯礙，大樹種而生。","塵垢勿教染，江河順不爭。","機智潜棄用，方顯貴佳名。"],"tags":[]},{"title":"逍遥詠  其一","content":["白日衆生見，幾來得意人。","萍蓬如似夢，丹鼎妙清神。","紅樹非花影，青松壓海津。","入玄龍虎伏，大道許相親。"],"tags":[]},{"title":"逍遥詠  其二","content":["雅澹玄中得，常人故不知。","幽深無遠近，道外細推之。","碧落神仙境，烟霞日月隨。","參詳寰宇內，邪正豈相離。"],"tags":[]},{"title":"逍遥詠  其三","content":["逍遥通物性，大道有圓方。","山谷高深淺，人心自短長。","陰陽窮豈竭，造化入無疆。","塵埃飛作垢，驚雁不成行。"],"tags":[]},{"title":"逍遥詠  其四","content":["羣生各自意，未有一般般。","名利貪嗔賊，愚迷道路寬。","避煩如雨散，清靜入雲端。","善想因緣理，經窮子細看。"],"tags":[]},{"title":"逍遥詠  其五","content":["皇天無不照，福業重來輕。","背正堪何益，歸真道自成。","本元宗一體，功行錄三清。","幾許解吾意，慈悲利益平。"],"tags":[]},{"title":"逍遥詠  其六","content":["得道超凡聖，逍遥本是緣。","羣迷難解會，我且不虛傳。","但信恒無斷，精窮用意專。","審聽明譬諭，勿被俗情牽。"],"tags":[]},{"title":"逍遥詠  其七","content":["物情通萬象，達者便忘機。","各具含靈性，狐疑有是非。","知天修福惠，如日瑩光輝。","認取好歧路，惡去善相依。"],"tags":[]},{"title":"逍遥詠  其八","content":["經心玄妙理，道德念陰符。","九轉金丹鼎，三才玉匱書。","恒常皆隠秘，達者見清虛。","倏忽神明意，先賢覺自愚。"],"tags":[]},{"title":"逍遥詠  其九","content":["天地含清泰，陰陽道所成。","沖和玄妙術，勿訝說長生。","起信何疑誤，迷來却謗輕。","攝心歸正念，淡薄惡銷聲。"],"tags":[]},{"title":"逍遥詠  其一○","content":["混沌初分後，陰陽辨濁清。","三才皆備位，萬物有長生。","罔象精通感，淳和道可明。","但求方寸是，剖判應非輕。"],"tags":[]},{"title":"逍遥詠  其一一","content":["五色雲銷黯，方知大道深。","華池玄妙理，龍虎本同音。","金鼎鉛中作，紅花洞裏尋。","求真如得路，返少老山岑。"],"tags":[]},{"title":"逍遥詠  其一二","content":["達取真空性，成名有後先。","智勞如似夢，恬澹不論年。","閉口恒持默，精修更是玄。","消停須在意，安穩上清天。"],"tags":[]},{"title":"逍遥詠  其一三","content":["礦鍊真金色，菩提道果成。","仙人持忍辱，胥國福衆生。","教法堪依信，勤修猛要精。","若能功行滿，故是達三清。"],"tags":[]},{"title":"逍遥詠  其一四","content":["至藥家家有，誰人解得麽。","玄通真法界，妙理諭恒河。","年歲銷風水，芝蘭間棘窠。","陰功陽造化，善少惡中多。"],"tags":[]},{"title":"逍遥詠  其一五","content":["瘖瘂癡聾病，求醫大法王。","貪瞋無相體，正定得清凉。","達者通賢聖，迷情任意狂。","分明如是說，寂靜有閑忙。"],"tags":[]},{"title":"逍遥詠  其一六","content":["漸省虛名理，真求一味清。","目前皆是景，心內藴長生。","白露秋催促，紅花葉自輕。","物情歸即悟，疑滯兩無成。"],"tags":[]},{"title":"逍遥詠  其一七","content":["紫陌紅塵裏，貪名利好爭。","世情皆擾攘，大道甚縱橫。","弦直終無曲，心邪自不平。","若能如遂意，後學法先生。"],"tags":[]},{"title":"逍遥詠  其一八","content":["寂靜皆無語，其於理一般。","若非通秘奧，故是入微端。","善可名高尚，真乘智識寬。","天長與地久，萬物不相干。"],"tags":[]},{"title":"逍遥詠  其一九","content":["天上及天下，施爲那是親。","物情歸造化，大道見深仁。","果位非遥遠，賢愚自苦辛。","焉知皆日用，秋換一年春。"],"tags":[]},{"title":"逍遥詠  其二○","content":["表裏分明說，深窮妙更玄。","愚迷行不到，聖事法中傳。","欲界情無定，真空本自然。","今生隨曩劫，清浄照三天。"],"tags":[]},{"title":"逍遥詠  其一","content":["日月無私照，人爲似等閑。","忙催紅葉落，靜想白雲間。","善念皆知有，非緣勿用攀。","目前深邃理，那是扣玄關。"],"tags":[]},{"title":"逍遥詠  其二","content":["精心求一善，一善許相宗。","利物無窮盡，分明理道通。","正邪名恍惚，曉悟見真空。","象外行持法，玄言顯聖功。"],"tags":[]},{"title":"逍遥詠  其三","content":["百法還丹數，玄門各自深。","真空光似日，解脫本由心。","迷惑終無應，精修重古今。","循環豈暫息，七寶聚高岑。"],"tags":[]},{"title":"逍遥詠  其四","content":["剛氣縱橫合，無人到所思。","浮生看即易，至理杳難知。","返覆因興念，恒持入遠期。","孤雲霄漢外，花見晚霜悲。"],"tags":[]},{"title":"逍遥詠  其五","content":["我說逍遥理，其如要妙深。","悟來時頃刻，迷者豈通尋。","達即隨情遣，真緣不可侵。","從來皆是事，巧拙在人心。"],"tags":[]},{"title":"逍遥詠  其六","content":["一法歸千法，真如即是真。","迷情終不見，達了悟知因。","海納分他境，心平故可親。","但明修鍊路，善業盡隨身。"],"tags":[]},{"title":"逍遥詠  其七","content":["真一生天地，因依認宿緣。","智高通理性，凡下少周旋。","語默何奇絕，幽深隠聖賢。","誰人解我意，大道寸心玄。"],"tags":[]},{"title":"逍遥詠  其八","content":["天上與人間，賢愚不暫閑。","精修歸至理，道大隠玄關。","聖境皆奇絕，凡情豈易攀。","羣仙寬坦蕩，却老盡童顔。"],"tags":[]},{"title":"逍遥詠  其九","content":["探玄何妙理，元化得均勻。","去住分明紀，終期遠大親。","物華堪賞詠，離撓最名珍。","碧落翻霞彩，千秋不老春。"],"tags":[]},{"title":"逍遥詠  其一○","content":["誰人信我說，我說亦非常。","苦行分明樂，緣深解即忙。","乖持如似夢，慕道得清凉。","影響隨聲應，玄門可度量。"],"tags":[]},{"title":"逍遥詠  其一一","content":["逍遥通大道，物象古從今。","一氣無窮極，三才妙更深。","愚迷皆自縛，聖境可周尋。","消息存亡理，先憂力不任。"],"tags":[]},{"title":"逍遥詠  其一二","content":["法則定乾坤，千秋與萬春。","金烏飛絳闕，玉兔弄精神。","達識逢堪笑，賢愚本是真。","清風摇聖境，仙說洞中人。"],"tags":[]},{"title":"逍遥詠  其一三","content":["逍遥閑物外，大道體柔剛。","山河窮不盡，人心自短長。","塵泥常曖昧，日月瑩輝光。","出沒機關內，調持迥有方。"],"tags":[]},{"title":"逍遥詠  其一四","content":["發願行平等，天觀必照知。","貪嗔常不見，善惡豈相規。","利益恒將正，勿教亂所思。","因緣如響合，變化杳無爲。"],"tags":[]},{"title":"逍遥詠  其一五","content":["具足人難得，聰明別是非。","志誠符感應，清靜扣玄機。","道大雄名久，真邪有順違。","精專閑彼我，萬法一宗歸。"],"tags":[]},{"title":"逍遥詠  其一六","content":["志節還難得，剛柔說是非。","秋霜明至道，春日麗光輝。","桂影芳紅樹，馨香入紫微。","無窮天地理，語默自依依。"],"tags":[]},{"title":"逍遥詠  其一七","content":["詩中包異境，解者不爲非。","深信含玄理，幽通是可依。","達人皆論道，狂酒敗稜威。","浩渺寰瀛內，寒暄隠聖機。"],"tags":[]},{"title":"逍遥詠  其一八","content":["逍遥名不易，一法貫真宗。","入位誰分別，深玄隠大功。","杳冥難測度，象外理皆同。","洞府羣仙侶，三天順九重。"],"tags":[]},{"title":"逍遥詠  其一九","content":["虛無知者少，秘默在丹田。","鉛化金根樹，鼎光玉液泉。","相宗難且易，絕妙理深玄。","真境猶來是，依經學昔賢。"],"tags":[]},{"title":"逍遥詠  其二○","content":["得一便須休，真空象外求。","昭然寬世界，幻化似浮漚。","秘隠玄中理，幽深事莫投。","天涯無畔岸，寶月順波流。"],"tags":[]},{"title":"逍遥詠  其一","content":["逍遥利樂認天真，心印深藏喻海津。","妙法須求經裏字，無緣勞問洞中人。","研窮道德從何入，清浄玄通馭物親。","此語苞含堪賞詠，丹臺羽客善鋪陳。"],"tags":[]},{"title":"逍遥詠  其二","content":["於身日毅但多爲，賢聖何曾免是非。","大道幾時明鄙隔，真宗隠顯在玄機。","周知物理通還感，俯仰從來有順違。","宜且守恒存禮讓，難中輕重兩相依。"],"tags":[]},{"title":"逍遥詠  其三","content":["神仙上界道清虛，那箇何親那箇疏。","修鍊豈教人世識，歸真本是太陽居。","三天定相玄中得，一氣須聞妙更殊。","運偶不同他往日，老來自在見功夫。"],"tags":[]},{"title":"逍遥詠  其四","content":["休話還丹大鼎滬，我緣經歷盡皆虛。","人間豈有神仙藥，天上難開玉匱書。","彭祖自勞閑歲月，穆王謾說走龍駒。","矜孤恤寡行公道，此乃名爲利益殊。"],"tags":[]},{"title":"逍遥詠  其五","content":["靈藥從來隠聖機，何人得達到玄微。","真空入有皆知實，運化功能到者稀。","汞裏金牙堪可重，爐中白雪共含輝。","勿令陰氣侵陽位，走作丹砂赫弈飛。"],"tags":[]},{"title":"逍遥詠  其六","content":["時人不識理深玄，細意精修補業牽。","幻化杳冥隨物性，虛無豈是亂相遷。","龍飛入位真堪仰，虎伏休閑有自然。","洞裏煙霞何縹緲，神仙景致沒休年。"],"tags":[]},{"title":"逍遥詠  其七","content":["澤瀉池塘灌藥畦，太清雲黯步紅霓。","松花鍊鼎龍山側，甲第羣仙鳳鶴棲。","分別要從華等級，微言道泰物須齊。","自吟自詠求師侶，入品詩流旋作題。"],"tags":[]},{"title":"逍遥詠  其八","content":["道高人世禮周旋，語默如癡似不言。","冼滌要教心地靜，狐疑勿類水萍翻。","經書說盡修真理，歲月休防罷引援。","雅合無爲深見識，陰陽去住促寒暄。"],"tags":[]},{"title":"逍遥詠  其九","content":["猶龍景象駕翔鸞，道在虛無天地間。","一二合將歸大體，五千言外不開關。","儀形眇邈難相類，聖跡希夷語默閑。","昔日西遊如似夢，化胡異域却應還。"],"tags":[]},{"title":"逍遥詠  其一○","content":["乾坤之內隠長生，藥變還丹道已成。","救世神方堪自祕，樂耶語話勿相輕。","眠雲卧水通玄識，點石爲金誰辯明。","黄才身心皆得所，登壇善聽步虛聲。","鍊礦勿教侵外域，真鉛豈得離中華。","天然五色被雲遮，聖境由來路逕賒。","苞含日月高還遠，自是人心識見邪。","龍浴鳳池誰可意，神仙羣聚笑吟呀。"],"tags":[]},{"title":"逍遥詠  其一一","content":["傾依慕善易爲興，却恐人心冷似冰。","含識昭然何不達，非同物類信誰憑。","强其志節皆知有，未盡任持早愛憎。","倏忽便經閑歲月，凡間聖事可升騰。"],"tags":[]},{"title":"逍遥詠  其一二","content":["逍遥我詠杳冥中，萬物齊歸各異同。","曉解精微無所著，先從含識踐真空。","希夷自變剛柔理，述作縱橫道不窮。","剖判三才堪測度，輝華積德上玄功。"],"tags":[]},{"title":"逍遥詠  其一三","content":["神丹妙道故延年，豈是凡流識大仙。","老子尚猶能諱事，軒皇不許亂相傳。","誰知造化功夫力，罕見今生度宿緣。","猛虎伏來龍駕馭，雲騰五色思悠然。"],"tags":[]},{"title":"逍遥詠  其一四","content":["誰知學道本來真，鉛汞爲媒最好親。","非是虛傳經歲月，自緣無識探龍津。","初凝白雪堪可貴，解點黄金妙入神。","術數催驅依造化，老顔改作後生人。"],"tags":[]},{"title":"逍遥詠  其一五","content":["非來非去亦非忙，所是凡爲自短長。","專志比徒歸一等，誰知禮度畏三光。","相傳祇要達真境，勿說辛勤却易傷。","授得道心皆語默，四時八節順陰陽。"],"tags":[]},{"title":"逍遥詠  其一六","content":["十洲洞府養神仙，歲說桑田屢變遷。","老子商周爲柱史，劉安拔宅上青天。","名山隠遁非堪守，鍊藥修真本自然。","想取儀形通感應，徒勞運智亂烹煎。"],"tags":[]},{"title":"逍遥詠  其一七","content":["真空達得便須休，二起生三一上求。","謾說希夷來遂古，還知造化不同流。","伏藏密旨機關內，合會非常本自由。","若遇逢師親口訣，才年返少保千秋。"],"tags":[]},{"title":"逍遥詠  其一八","content":["見他顔貌未知年，便說人間壽一千。","修鍊要門皆的實，行持法度甚精專。","於身有益何般是，指口爲明道理全。","更擬細窮方外事，無言無語上青天。"],"tags":[]},{"title":"逍遥詠  其一九","content":["大底緣由比類深，能中此道費光陰。","若知濁浪澄清水，不達浮生認白金。","走作真珠藏妙理，究推神室好相尋。","功成穩審時間用，變轉無窮重古今。"],"tags":[]},{"title":"逍遥詠  其一","content":["脫空謾語莫知真，誑惑愚蒙呼殺人。","愛者擬求名利用，被他誤賺怕論申。","唯言草異生巖谷，更說天涯泛海津。","有甚相干爭道理，幾家燒鍊幾家貧。"],"tags":[]},{"title":"逍遥詠  其二","content":["逍遥理路達三清，非是尋常取次名。","此語不宗凡見識，籠羅大象顯昭明。","傍通照料周遮遠，異境凡從智慧生。","言丈室中誰口默，真心傳受一般平。","大道逢來是宿緣，終期定可訪真仙。","山中修鍊非州郡，城裏無荒隠市鄽。","祕術豈教容易得，幽深還許遞相傳。","超凡入聖渾閑事，問取人間十洞天。"],"tags":[]},{"title":"逍遥詠  其三","content":["道法窮來理甚玄，知之修鍊口親傳。","棲真有象藏烏兔，自在遨遊本地仙。","赤水華池須是祕，黄牙寶鼎要精研。","靈胎變化無相剋，龍虎昇騰論汞鉛。"],"tags":[]},{"title":"逍遥詠  其四","content":["玄機聖境謾勞心，何似窮研道理深。","升降自然隨我命，莫教虛度向光陰。","幾人達得幽閑趣，如樹爭高力不任。","闇裏差殊終墜墮，神仙尚恐有飛沈。"],"tags":[]},{"title":"逍遥詠  其五","content":["濟世勤行任百年，方知大道自昭宣。","休誇解變黄金術，誰信空磨白玉穿。","智慧宜從高見識，陰功及物最彌堅。","是非達取此言語，宇宙常存隠聖賢。"],"tags":[]},{"title":"逍遥詠  其六","content":["青松本不樹蕭條，學士因何智自勞。","金水朗然明皎潔，雪山堆積就中高。","志心但覓三神藥，凡目難觀萬里毫。","我獨閑吟誰解意，悠哉麗日壓靈鼇。"],"tags":[]},{"title":"逍遥詠  其七","content":["乘雲駕鶴自西東，修鍊真人意氣雄。","出離凡爲高見識，周旋道理遠懷通。","愚迷盡說皆非實，解者方知事不空。","宿業大都心外障，有緣歲月易成功。","八風雷動遶炎洲，巨海波浪四畔流。","鼠向此中毛骨異，布成將舊火燃休。","白銀絳闕光霞麗，紫玉黄芝瑞氣浮。","聖境山林人莫訝，延年皆是衆仙遊。"],"tags":[]},{"title":"逍遥詠  其八","content":["窮真妙理訪仙鄉，雲水青山地久長。","聞說洞中諸境異，誰知鼎內有非常。","遭逢祇是因緣感，費力無成枉用忙。","瑞氣青天含象彩，十洲閑坐論陰陽。"],"tags":[]},{"title":"逍遥詠  其九","content":["豈將容易話長生，辛苦徒勞業未精。","安肯便教貪上得，先須禮讓後純誠。","絳霄音旨人難解，白雪消停豎有橫。","象外仙山諸境趣，若非修鍊躡三清。"],"tags":[]},{"title":"逍遥詠  其一○","content":["丹丘霧彩好林巒，盡是天宮不死仙。","常與神人爲窟宅，能興風雨秀山川。","溪頭雲出摇紅葉，谷口村稀伴碧煙。","題品洞門房密祕，隠藏蹤跡恐相傳。"],"tags":[]},{"title":"逍遥詠  其一一","content":["南來北去及東西，萬物難歸一等齊。","倏忽爭知興變易，幽玄恬澹不昏迷。","區分有截無邪見，軌範如空詠好題。","天且豈容私輔德，功成自豎入雲梯。"],"tags":[]},{"title":"逍遥詠  其一二","content":["天地爲爐我自知，人無遠慮必生疑。","功夫未至勞懸想，增外聲聞不改移。","機巧豈逢容易得，是非終究欲何之。","思量大海深淵理，光陰虛度影參差。"],"tags":[]},{"title":"逍遥詠  其一三","content":["流砂一味細堪觀，萬象籠羅幾百般。","須向鉛中相假合，分成鼎內見其端。","煙霞聚散歸深谷，水火相逢不用乾。","養就大還昇世界，月宮乞取桂花看。"],"tags":[]},{"title":"逍遥詠  其一四","content":["崑崙山上聚神仙，羽駕爭行意不偏。","積雪遠看欹下界，巔峰高認湧流泉。","真空的實難堪比，異景皆從造化遷。","祕密豈教容易辨，玄中之外更深玄。"],"tags":[]},{"title":"逍遥詠  其一五","content":["溟溟滄海浪濤深，霧蔽山巒不易尋。","紫蓋洞庭人駕鶴，虹霓城郭道爲林。","幽玄相去何多少，巧拙無由智慧侵。","盡是同緣相引接，從容語話八仙心。"],"tags":["洞庭湖"]},{"title":"逍遥詠  其一六","content":["大都滋味莫因循，減節從教歲月身。","述作比圖人世解，凡情謾說內丹真。","消停意上寬還遠，宗旨猶來最好親。","動靜機關勿勞苦，坎離卦象善調勻。"],"tags":[]},{"title":"逍遥詠  其一七","content":["逍遥但信莫狐疑，天自高兮地本卑。","曉取聲聞歸至道，從來法則盡如斯。","物情運化真純理，謾說周遮問不知。","性識賢愚俱一體，善緣惡業影相隨。"],"tags":[]},{"title":"逍遥詠  其一八","content":["靈芝出見少人知，此是含玄故不疑。","隠逸大同非妄想，精誠自化豈參差。","翺翔碧落乘雲駕，宛轉虹霓入室時。","至道就中升降等，凡田日用有盈虧。"],"tags":[]},{"title":"逍遥詠  其一","content":["先賢所誡恐心邪，不說神明道理耶。","豈信爐中生白雪，是非汞內産丹砂。","華池自有延齡藥，龍虎相逢王幾家。","十月陰陽須滿足，餘殘審細勿教差。"],"tags":[]},{"title":"逍遥詠  其二","content":["彩雲輕舉壓天津，舞鶴迎鸞自在身。","蟾影枝開三島樹，桃花風弄十洲春。","相傳靈異無虛說，道理分明盡是真。","但信此中深護慎，修行所願勿因循。"],"tags":[]},{"title":"逍遥詠  其三","content":["剛柔得所自安寧，五色霞光景象清。","龍倚穴吟雲雨至，虎依巖嘯澗風生。","從容海嶠非遥遠，倏忽煙蘿別有情。","誰到真空閑密地，火輪玉闕鎮常明。"],"tags":[]},{"title":"逍遥詠  其四","content":["天非愛道許人修，學士愚迷不到頭。","內境擬將何所用，杳知深邃故難求。","丹霞隠密堪依仗，雪月縱橫入品流。","消息頓然潜世慮，凡岐聖路有剛柔。"],"tags":[]},{"title":"逍遥詠  其五","content":["逍遥裏外混諸天，澹蕩其中四敘間。","拂拭塵埃明印月，徧驅神鬼鎖驪山。","裝添出沒何奇異，祕隠藏真未是閑。","但好消詳清景內，勿生疑慮動機關。"],"tags":[]},{"title":"逍遥詠  其六","content":["口稱千歲少年顔，不是天人即地仙。","四海五湖皆徧歷，十洲三島去周遷。","道高舉措何優劣，精彩非常語更賢。","物理開襟通象外，未知幾許達深玄。"],"tags":[]},{"title":"逍遥詠  其七","content":["鸞棲洞府影交加，金鼎將成豈用誇。","向日迎陽爐上火，中秋望月桂開華。","丹砂伏定縱橫藥，白雪飛騰不離家。","一種爲鉛鉛自化，靈胎母子笑天涯。"],"tags":[]},{"title":"逍遥詠  其八","content":["離男坎女甚清廉，金鼎分毫上火炎。","莫把餘心懷利用，古先學士誡無厭。","深藏異寶參詳理，已漸成形旋要添。","運轉但教經歲月，光揚溢目衆人瞻。"],"tags":[]},{"title":"逍遥詠  其九","content":["何人曉了是兼非，鉛汞從凡隠聖機。","福壽丹砂隨日變，長生藥鼎負龍威。","秦皇漢武終邪見，大道神仙在杳微。","學似牛毛成似角，故然堪笑兩無依。"],"tags":[]},{"title":"逍遥詠  其一○","content":["逍遥抱一豈相差，方便門開智慧花。","神室分形添石髓，華池巨燄隠靈砂。","穹隆務實歸宗旨，釋意從容不是賒。","滋味勿教貪過度，必然混世老天涯。"],"tags":[]},{"title":"逍遥詠  其一一","content":["龍虎剛柔隠聖方，一時和合運陰陽。","周知配類無疏失，物性從來理自長。","鼎裏花開裝五彩，心明火候制三黄。","更能通得華池妙，南北東西不可當。"],"tags":[]},{"title":"逍遥詠  其一二","content":["神仙不死幾人存，欲界從頭是可論。","真實自然歸至理，狂顛逢見道須尊。","分明記取依經典，消息臨時度曉昏。","四敘推遷由反覆，唯占日月順乾坤。"],"tags":[]},{"title":"逍遥詠  其一三","content":["逍遥密化道希夷，宗習羣流我詠之。","應是有情聽譬論，莫教虛度悟參差。","深窮動靜宜消息，測隠玄元善所爲。","性識更能通幻夢，恬然存相似生知。"],"tags":[]},{"title":"逍遥詠  其一四","content":["水精宮殿月華明，白玉爲牆火不侵。","八境風高駢羽駕，九重天上絳霞深。","物情晃朗無遮隔，非是凡間比類尋。","汗漫真遊誰得到，桂花香潔影森森。"],"tags":[]},{"title":"逍遥詠  其一五","content":["從凡入聖作梯媒，紅燄爐深豈易裁。","點化縱橫名大藥，納驅雜類謾成灰。","真鉛即是機關理，闇室皆明任衆猜。","未究前言勞自苦，精窮玄妙樂康哉。"],"tags":[]},{"title":"逍遥詠  其一六","content":["交結從頭有順違，方知霧散若雲飛。","超凡入聖含金體，拋棄迷蒙掛紫衣。","細認消停無遠近，分明意外隠玄機。","相逢配偶爲閑事，誰解調持得一歸。"],"tags":[]},{"title":"逍遥詠  其一七","content":["昭宣形體思悠然，那是愚夫那是仙。","不識饒教非遠近，誤來何事苦相懸。","含容裏外無諸物，象法其由語話詮。","品格調高奔世界，任從他寶四周遷。"],"tags":[]},{"title":"逍遥詠  其一八","content":["知之修鍊但辛勤，若志由來離六塵。","金鼎乍分紅燄火，月魂高鎖碧潭津。","深思五嶺凡間路，好作三天物外人。","萬里州通寬世俗，清虛境象善求真。"],"tags":[]},{"title":"逍遥詠  其一九","content":["知來祕法諭恒沙，須是鉛開汞上花。","燒鍊勿令傷血脈，凡情散亂損黄牙。","離男合度分明說，坎女和同不用誇。","大矣日中成九轉，紅漿一飲到仙家。"],"tags":[]},{"title":"逍遥詠  其二○","content":["還源根本杳難窮，祕密玄微造化中。","白日昏迷常不見，青龍霧曉大家同。","陰陽表裏和煙碧，天地相鮮似火紅。","直要審詳知道理，丹成千載上昇功。"],"tags":[]},{"title":"逍遥詠  其一","content":["還元到即見真歸，不是虛傳羽化飛。","大道勿將閑設用，精修別得便忘機。","安排穩入龍宮內，變易終藏虎鼎威。","豁達乾坤神妙理，逍遥鉛汞共相依。"],"tags":[]},{"title":"逍遥詠  其二","content":["鶴骨巖巖混世間，不侵寒暑似童顔。","精神爽麗方干典，舉步如飛思慮閑。","起坐問他修鍊法，亂將詞理勿交關。","生來靜却凡愚見，又說三仙有大還。"],"tags":[]},{"title":"逍遥詠  其三","content":["停騰火候詰炎山，九轉方能濟世間。","玉蘂花開真可愛，紅爐鼎內境幽閑。","人逢藥就延長久，羽駕仙迎返少顔。","盡在目前非是遠，定知時日好登攀。"],"tags":[]},{"title":"逍遥詠  其四","content":["泥丸本是命根宮，消息臨時語話通。","大道比來行氣術，其餘效驗藉陰功。","物情之理皆清浄，造化玄微事莫同。","珍重此言深可意，腹中日運鼎花空。"],"tags":[]},{"title":"逍遥詠  其五","content":["無名蹤跡故難興，智者消詳冷似冰。","廓落異端隨日變，乖違法度受天懲。","機關勿使招他謗，亮直溫和自舉升。","好事相宗堪軌範，方言內外一般稱。"],"tags":[]},{"title":"逍遥詠  其六","content":["天生顔貌幾何般，鶴骨餐霞厭俗觀。","赤水華池誰法則，白銀爲闕又堪看。","來傳音旨俱然混，位有尊卑勿異端。","逆順之中關理性，心田靜外豈相干。"],"tags":[]},{"title":"逍遥詠  其七","content":["靈草靈砂起自然，却將非外亂烹煎。","黄牙成土堪名藥，秋石爲胎本是鉛。","樂道逢來忻且喜，周知體認更完全。","陽施陰授宜消息，不識時人在眼前。"],"tags":[]},{"title":"逍遥詠  其八","content":["逍遥我命在玄穹，鶴宿霞栖景致中。","自得安寧兼養道，更將利益屏羣雄。","淵深引古知今用，劈斫區分盡可通。","和暢五音從豁達，乾坤之內靄溟濛。"],"tags":[]},{"title":"逍遥詠  其九","content":["巔峰一望不深潭，誰解緣情語話堪。","暗室自開明日月，道心奇異老山菴。","研窮妙理真消息，誡忌先賢讓不貪。","稽古尚爲今法則，愚蒙太甚苦談談。"],"tags":[]},{"title":"逍遥詠  其一○","content":["千年福壽自由人，萬象星羅仰在身。","寶馬不教龜鱉乳，嘉禾須問穀田神。","根株種植華池內，藥鼎煎催運火勻。","混沌分來皆是道，二儀交感八方親。"],"tags":[]},{"title":"逍遥詠  其一一","content":["非人口似瀉汾河，此輩塵中有甚多。","心恨貌恭無定止，舌誇端正亂乖訛。","爲官善政身榮祿，利劍休教石上磨。","立待滿盈船陷水，惡風從被海神拖。"],"tags":[]},{"title":"逍遥詠  其一二","content":["精詳語議四門開，舒慘陽和意外裁。","遠見風塵思往事，無窮日月去還來。","樂耶指趣歸三體，周旋道理遍九垓。","賢聖人天常法則，卿雲嶺上白皚皚。"],"tags":[]},{"title":"逍遥詠  其一三","content":["飛騰自在莫教賒，坎女離男共一家。","無礙逍遥通智慧，將求利樂勿須誇。","靈根就看和春雪，神室之中有絳砂。","彼是彼非堪可重，常娥倚樹笑唅呀。"],"tags":[]},{"title":"逍遥詠  其一四","content":["貪染猶來理不通，虛勞歲月面西東。","從前自是凡心別，利益須歸上帝功。","洞府名高同景致，塵泥蹤跡莫知空。","去非但向鉛中作，變化飛騰大道雄。"],"tags":[]},{"title":"逍遥詠  其一五","content":["達道真人見者稀，豈教容易等閑知。","陰陽造化無非實，天地元精動合宜。","功行三千須及物，還丹九轉上昇時。","忙中歲月忙中遣，我本愚來性不移。"],"tags":[]},{"title":"逍遥詠  其一六","content":["栖心隠逸故非常，大約恒持要久長。","清浄好爲皆是益，周旋理度審安詳。","法乾馭物須平穩，順日成功自酌量。","倏忽之間堪疋配，臨時巧拙見圓方。"],"tags":[]},{"title":"逍遥詠  其一七","content":["香湯沐浴更齋清，運動形軀四體輕。","魔鬼自然生怕怖，神魂必定轉安寧。","從無入有皆真實，去住何難妙最精。","五行聚散歸一體，靈源不用苦煎烹。"],"tags":[]},{"title":"逍遥詠  其一八","content":["一身獨善欲何之，爭及衣冠解撫綏。","浮世淺情無限量，愚蒙自是不相規。","直須憑仗分明說，語取靈源問得知。","要覓洞中閑日月，除將濟事謾非爲。"],"tags":[]},{"title":"逍遥詠  其一九","content":["尋思道味詠吟哦，去住先賢有幾何。","性識無凝關要妙，浮沈依約不言多。","但將子細分明說，猶恐閑非却被魔。","救世比來心所願，逍遥盡入扣玄歌。"],"tags":[]},{"title":"逍遥詠  其二○","content":["鉛汞丹方不謾論，同歸一體有玄門。","剛柔産取黄牙樹，遠近先明赤水魂。","化質昭然清日月，縱橫無礙杳乾坤。","龍吟虎嘯真非是，霧散雲飛似雨奔。"],"tags":[]},{"title":"逍遥詠  其一","content":["道妙懷真紀異常，人間天上若存亡。","潜機物類多中覷，納取虛無定久長。","碧落遨遊歸洞府，黄金不買自馨香。","參同契合諸經說，精魄奪來爛紫光。"],"tags":[]},{"title":"逍遥詠  其二","content":["無爲道大入幽玄，幾許風光慕昔賢。","對境盡同閑見識，忙中皆是急相煎。","配匹直須寬雅淡，會有逢時不偶然。","修鍊但教堅志氣，參詳穩審更周旋。"],"tags":[]},{"title":"逍遥詠  其三","content":["含胎長養盡籠羅，豈離玄談道理麽。","狐兔幾曾能乳馬，麥田斷定不生禾。","目前便是真佳境，汞內消停自合和。","認取門庭深見解，紅砂奇異湧恒河。"],"tags":[]},{"title":"逍遥詠  其四","content":["人心多是少相投，非識塵中上品流。","不見真宗歸物理，難知妙道後先休。","生前內鼎宜烹鍊，殊勝華池好漸修。","但見完全憑土德，能調火候藥皆秋。"],"tags":[]},{"title":"逍遥詠  其五","content":["玄之玄又見真空，巧拙臨時要妙中。","大智伏藏知遠近，纖微盡達了然通。","周旋物性誰區別，坦蕩由來是且同。","境致三才隨有位，神光照室瑩西東。"],"tags":[]},{"title":"逍遥詠  其六","content":["還丹未就且降魔，二八從教細攪和。","離火摧駈凡入聖，坎鉛功力甚僂儸。","紅塵自化真堪貴，白雪增盈不用多。","九轉龍吟成虎嘯，人非人是狀巍峨。"],"tags":[]},{"title":"逍遥詠  其七","content":["難求的當問愚癡，那箇堪言好事知。","名利猛貪無有足，多端動止沒規儀。","浮生不實將何用，欲把非常亂作爲。","謾語饒教能配類，一朝患害殢他誰。"],"tags":[]},{"title":"逍遥詠  其八","content":["千般萬類不相逢，天地尊地卑豈易窮。","海岳高深隨日轉，神仙聚樂隠塵中。","鮮求名利知貪少，多事閑忙總是空。","幾箇心賢平坦蕩，十洲三島自從容。"],"tags":[]},{"title":"逍遥詠  其九","content":["含元得一本真宗，誤者平論總是空。","萬象都來皆備數，千言譬諭了然通。","才高俊彥優堪賞，竊祿偷安有異同。","唯願他心如似我，不教陷惡罪身中。"],"tags":[]},{"title":"逍遥詠  其一○","content":["乾關萬象審消停，子母相傳日月精。","産藥要教千日化，玄門全藉五行清。","靈胎脫體方知聖，鉛汞梯媒不是名。","金鼎就來從變質，陽和陰氣兩俱生。"],"tags":[]},{"title":"逍遥詠  其一一","content":["九重天上帝仙居，愚昧求真道理疏。","混沌初分長日月，精魂聚散記丹書。","離男坎女皆相類，壬子丙丁異境殊。","歷劫因緣隨世在，陰功及物最玄殊。"],"tags":[]},{"title":"逍遥詠  其一二","content":["神水華池妙更精，非鉛非汞妄干名。","河車本是延齡藥，戊子從教配類成。","朱雀坎蛇安在後，青龍白虎免交爭。","若使真金全二八，何憂住世不長生。"],"tags":[]},{"title":"逍遥詠  其一三","content":["還知受氣稟天然，百法方爲事理全。","假合都來歸至道，修持遠大理通玄。","二儀交感成祥瑞，八卦剛柔被俗牽。","何謂此中生恍惚，直須欵曲細精研。"],"tags":[]},{"title":"逍遥詠  其一四","content":["玄門至道故無涯，自是人心所見邪。","智識未能通大藥，豈將容易擬榮家。","千年聖境何虛謬，百劫曾修不用遮。","龍虎欲成堪鍊鼎，勿爲利路亂交加。"],"tags":[]},{"title":"逍遥詠  其一五","content":["論功須是一陽初，二八調和作楷模。","固濟但牢封密閉，莫教中道有差殊。","依時消息專心記，在意停騰運火徐。","日月無虧明節候，從容願所不躊躇。"],"tags":[]},{"title":"逍遥詠  其一六","content":["還丹百數細須尋，以驗從來道理深。","火候混成如白屑，水中凝結是黄金。","循環復始周旋鼎，造化駈馳要用心。","消息玄門窮八卦，飛騰自在遠山岑。"],"tags":[]},{"title":"逍遥詠  其一七","content":["真空修鍊永長年，不識還丹在眼前。","一得清來光宇宙，千朝須是用烹煎。","人間天上分明錄，汞裏花開豈偶然。","達取但教依理路，勿貪世利悞周旋。"],"tags":[]},{"title":"逍遥詠  其一八","content":["烘烘火色水中論，至寶須教鼎內存。","點化自然常在手，區分道理有玄門。","莫將容易誇言說，盡入虛無是我尊。","天動地神邪可畏，丹能飛走似雲奔。"],"tags":[]},{"title":"逍遥詠  其一九","content":["人是人非意頗同，較量此事盡歸空。","無爲政化求真理，方表深仁大道雄。","舉止但能恒有節，尋思何處不周通。","寰瀛善惡知多少，莫忘生前積德功。"],"tags":[]},{"title":"逍遥詠  其二○","content":["因緣業障遇真稀，黄帝乘龍豈是非。","達識尚凝常恍惚，愚蒙學解故相違。","華池秘密人天授，神室光揚日月輝。","智者無言皆口嘿，敢將容易論玄機。"],"tags":[]},{"title":"逍遥歌","content":["逍遥自在何拘束，天地希夷無返覆。","勿把他心向外求，真宗理道相和睦。","人間天上盡修行，七寶山高混太清。","玉樹玄珠明照室，命根悟者轉增盈。","虛無入有何蹤跡，非是神光化金液。","廓落方圓在杳冥，南來北去斷消息。","靈元物象向天涯，古往今來聖事誇。","無礙智通精進心，研窮理路互交加。","奇哉離燄烹鉛水，清靜之中藏奧旨。","出沒門庭景異常，十洲隠大神仙子。","綿綿若論太幽深，即是流珠不是金。","萬卷經文兼在目，機關絕妙有浮沈。","開關寤寐來相逼，魄走魂歸天地力。","風掃塵埃躡紫雲，睹其顔邈難別識。","勿生疑慮變陰陽，須信丹砂道理長。","若向此中明此義，十洲洞府藴馨香。","康哉內景植仙桂，枝葉婆娑深根蒂。","真宗妙法審來由，修鍊真空無涯際。","要知逆順莫相非，廣演周遮隠玄機。","先說艱難後始說，精窮運化遂相依。","瑶池浴鳳通霄漢，金闕光舒何燦爛。","丹成可驗不狐疑，常娥偷竊月中看。","春間花卉一齊開，天上優游誰肯來。","洞裏煙霞牢秘隠，水精宮殿白皚皚。","昔日神仙皆燒鍊，不說根由人豈見。","本是凡情枉謾勞，何年待得成九轉。","密藏無使等閑知，碧落真如在兩儀。","理外消停造化實，相逢遇偶勿懷疑。","直須意遣凡庸道，所以難言論秘奧。","先令頓悟了然空，方扣玄關驅煩惱。","從來教法甚分明，幾許心迷事不成。","棄世比圖閑自性，精修道路必長生。","歸童返老超升界，正定威儀勿懈怠。","開閉善能若苦勤，奮迅光陰同一泰。","凡流學者不堅持，生滅門中故不知。","走縮陰陽無住相，非難非易細推之。","含胎十月無休歇，或作金兮或似雪。","認取還丹莫亂求，獼猴水底弄明月。"],"tags":[]},{"title":"緣識  其一","content":["靈無知大道，極意思悠然。","摩日雲中雁，瀟湘水似天。","孤峰高遠近，實月瑩團圓。","信解明開悟，青霄在目前。"],"tags":[]},{"title":"緣識  其二","content":["往事興人感，徘徊思寂寥。","湛然窮古道，羣品似相邀。","春臺松柏靜，秋風海岳摇。","時遷何倏忽，落葉自零飄。"],"tags":[]},{"title":"緣識  其三","content":["誰測玄機聖，天功地久長。","羣生皆是性，道德有圓方。","姘醜隨情意，於戲細酌量。","達人知澹薄，默默見非常。"],"tags":[]},{"title":"緣識  其四","content":["當看浮生業，朝觀暮亦悲。","笑迎先溟目，惡至聚愁眉。","正直迴斜曲，冤逢不用推。","小人心似獸，君子定無欺。"],"tags":[]},{"title":"緣識  其五","content":["恍惚人難曉，天仙語默玄。","修心無道理，終日自忙然。","我命真中趣，長生認宿緣。","機權饒使用，聖事不虛傳。"],"tags":[]},{"title":"緣識  其六","content":["大道常恭謹，明靈不降威。","少言知有信，多事自招非。","年壽看松柏，冠簪短布衣。","我心忙也樂，清浄得同歸。"],"tags":[]},{"title":"緣識  其七","content":["清靜真空理，不無解者難。","縱橫依見性，廓落智中觀。","坦蕩歸仁德，辛勤久遠看。","勿教爲逆順，平地入雲端。"],"tags":[]},{"title":"緣識  其八","content":["寂靜人歌詠，愚情豈易知。","但求心自樂，不怕面相欺。","枉直回邪滅，顛狂道德持。","高明常鑒照，方寸欲何之。"],"tags":[]},{"title":"緣識  其九","content":["天界殊勝理，凡愚不易知。","曩因誰可究，淺近故懷疑。","的實歸真性，回邪入正持。","樂耶親大道，報應自然之。"],"tags":[]},{"title":"緣識  其一○","content":["浮生人怕死，螻蟻命何輕。","福業隨緣寂，慈悲響善名。","在家行孝愛，食祿盡忠貞。","天道不移改，佛心化有情。"],"tags":[]},{"title":"緣識  其一一","content":["逍遥賢聖樂，我悶俗情愚。","鄙俚何堪數，斟量解卷舒。","惡緣須盡去，善事好相於。","忙急真如夢，乾坤造化殊。"],"tags":[]},{"title":"緣識  其一二","content":["謙遜明然得，滋章道理疏。","榮枯皆定分，巧拙亦何如。","撫俗從仁感，臨民用教敷。","高明歸輔德，建立紀功書。"],"tags":[]},{"title":"緣識  其一三","content":["形影隨人得，精修道不迷。","研窮深理路，造化隠端倪。","雲引龍吟穴，風生虎嘯溪。","少知愚豈解，南北與東西。"],"tags":[]},{"title":"緣識  其一四","content":["無窮思廣大，幽隠便知深。","智達千經論，方關一寸心。","總明懷往古，曩劫順從今。","此理人須信，周旋子細尋。"],"tags":[]},{"title":"緣識  其一五","content":["伏藏終不見，巧拙是兼非。","至道光懷古，周通隠聖機。","清天何物性，濁地故相依。","修鍊真堪惜，疏慵有順違。"],"tags":[]},{"title":"緣識  其一六","content":["爲人能省己，就靜亦皆忙。","春去秋來定，年諸日遠長。","英姿終有異，賤品足顛狂。","蠢動含靈性，善生惡自亡。"],"tags":[]},{"title":"緣識  其一七","content":["知之修鍊法，便是聖中人。","有象虛無境，邪緣不見真。","恒持功行益，響應甚平均。","渾然天地理，大道遍乾坤。"],"tags":[]},{"title":"緣識  其一八","content":["庶事情多感，光陰自古長。","貪癡何意遣，愚輩爲誰忙。","紅葉隨時變，白頭最易傷。","世途能及物，善德遠馨香。"],"tags":[]},{"title":"緣識  其一九","content":["清虛閑靜得，奉道見真諦。","契合皆堪用，因緣事好依。","精誠求諦信，須有是兼非。","達豁幽深遠，奧妙入玄機。"],"tags":[]},{"title":"緣識  其二○","content":["終日窮經史，思惟事轉深。","公忠懷士意，是理好相尋。","總慧玄高鑒，回邪枉用心。","從容閑歲月，學古便知今。"],"tags":[]},{"title":"緣識  其二一","content":["真境堪依仗，周遷四敘移。","人忙閑聖跡，心達罷狐疑。","俊造皆流品，逢能即是師。","二從寒暑變，龍浴鳳皇池。"],"tags":[]},{"title":"緣識  其二二","content":["一逢又一別，來往幾時休。","處世皆名利，貪生去不留。","善緣看似夢，惡事勿臨頭。","如病心常怕，生前樂自由。"],"tags":[]},{"title":"緣識  其二三","content":["頂戴尊天地，聰明識見高。","無爲通理性，猛利豈虛勞。","出沒終難認，因緣不可逃。","中原多聖境，四海湧滔滔。"],"tags":[]},{"title":"緣識  其二四","content":["避罪勝修福，其爲理一般。","資財豐利益，公道不欺瞞。","濁世貪榮祿，明時善政官。","遏强能撫弱，容此勢情觀。"],"tags":[]},{"title":"緣識  其二五","content":["如水澹交疏，尋思道更殊。","乖張顛覆易，知己便相於。","路坦如平掌，風傳語不書。","煙霄明月靜，負志話清虛。"],"tags":[]},{"title":"緣識  其二六","content":["天上與人間，賢愚不蹔閑。","精修歸至理，道大隠玄關。","聖境皆奇絕，凡情豈易攀。","羣仙寬坦蕩，却老盡童顔。"],"tags":[]},{"title":"緣識  其二七","content":["世途含萬象，稽古便知今。","大樹垂清影，如花耀碧岑。","虛勞空自白，德行勝黄金。","有過而能改，無爲積善深。"],"tags":[]},{"title":"緣識  其二八","content":["法演雙林下，凡情世眼觀。","澹煙光雨際，孤月浄雲端。","意思皆時暫，縱橫大教寬。","含情能息慮，物外不相干。"],"tags":[]},{"title":"緣識  其二九","content":["表裏分明說，深窮妙更玄。","愚迷行不到，聖事法中傳。","欲界情無定，真空本自然。","今生隨曩劫，清浄照三天。"],"tags":[]},{"title":"緣識  其三○","content":["愛老及憐貧，逢迎善者親。","道高明似日，民有幾般人。","盛暑觀蚊蚋，窊魚探海津。","閑忙皆自得，冬去後知春。"],"tags":[]},{"title":"緣識  其三一","content":["多言心不善，出口莫能追。","如夢歡娛樂，歸家說盛衰。","擬將何所用，理亂別公私。","方寸巧旋設，小人亦可悲。"],"tags":[]},{"title":"緣識  其三二","content":["雅澹玄中得，常人故不知。","幽深無遠近，道外細推之。","碧落神仙境，煙霞日月隨。","參詳寰宇內，邪正豈相離。"],"tags":[]},{"title":"緣識  其三三","content":["世間何所益，樂善有馨香。","貴賤雖差等，非違定不祥。","春臺宜勝地，花木收嚴霜。","求取立身行，恒持但久長。"],"tags":[]},{"title":"緣識  其三四","content":["逍遥能自在，大道亦何殊。","澹薄隨情遣，優遊靜惡除。","春生凡作則，秋謝徧悲疏。","利益玄穹鑒，公平信史書。"],"tags":[]},{"title":"緣識  其三五","content":["紫陌紅塵裏，貪名利好爭。","世情皆擾攘，大道甚縱橫。","弦直終無曲，心邪自不平。","若能如遂意，復學法先生。"],"tags":[]},{"title":"緣識  其三六","content":["民間天上事，通理一言之。","仙積千年壽，人終百歲期。","禮容分次第，汎愛別尊卑。","福業有輕重，那堪亂作爲。"],"tags":[]},{"title":"緣識  其三七","content":["世上多虛飾，方知一切心。","不羣終是異，僻學古同今。","逸士寬懷釋，爲官理道深。","移時非獨見，令我思沈吟。"],"tags":[]},{"title":"緣識  其三八","content":["真一生天地，因依認宿緣。","智高通理性，凡下少周旋。","語默何奇絕，幽深隠聖賢。","誰人解我意，大道寸心玄。"],"tags":[]},{"title":"緣識  其三九","content":["石室巢新燕，人心在眼前。","飛雲高去影，敗葉擁流泉。","取捨憑認定，升沈勿自專。","守貧知大道，盛事好攀緣。"],"tags":[]},{"title":"緣識  其四○","content":["豁意何清浄，愚人不信迷。","石巖孤野鶴，仙路躡雲梯。","棟木生深谷，寒鴉入夜啼。","怡顔能待客，沽酒旋烹鷄。"],"tags":[]},{"title":"緣識  其四一","content":["利鈍猶根性，無緣枉用心。","邪求皆是相，正定理玄深。","巧拙高含識，輕浮力不任。","大乘通語默，稽古便知今。"],"tags":[]},{"title":"緣識  其四二","content":["智使千般用，思量也大愚。","黄昏直至曉，皎日瑩康衢。","瑞典通三界，華胥樂四隅。","諭開方便治，平坦絕崎嶇。"],"tags":[]},{"title":"緣識  其四三","content":["皆救眼前急，錐刀藴利名。","愚心違善道，慧眼自分明。","大海波浪沒，深山棟木成。","旁求存古意，後學法先生。"],"tags":[]},{"title":"緣識  其四四","content":["得道超凡聖，逍遥本是緣。","羣迷難解會，我且不虛傳。","但信恒無斷，精窮用意專。","審聽明譬喻，勿被俗情牽。"],"tags":[]},{"title":"緣識  其四五","content":["古來高逸士，數目幾多人。","積德千花秀，溫良七寶珍。","緣因終可作，好事福齊臻。","宇內光陰速，仙天夜月春。"],"tags":[]},{"title":"緣識  其四六","content":["君子懷幽趣，謙恭禮樂才。","經心皆識見，書史盡通該。","有德馨還遠，清虛道亦開。","先生宜法則，宿習自將來。"],"tags":[]},{"title":"緣識  其四七","content":["遁跡深巖谷，身閑未是閑。","研窮堪語默，寂靜杳冥間。","祕密逢邪見，難開大道關。","金丹無效用，弗可返童顔。"],"tags":[]},{"title":"緣識  其四八","content":["人本心田靜，機關買是非。","聰明存節操，曲直自相依。","思寂知玄奧，區分有順違。","精通含識性，理義愷然希。"],"tags":[]},{"title":"緣識  其四九","content":["行止由修鍊，輝光朗自然。","深山藏虎豹，大海隠龍泉。","鶴唳沖霄漢，龜生得壽年。","怡情含道識，浩渺九重天。"],"tags":[]},{"title":"緣識  其五○","content":["誰人信我說，我說亦非常。","苦行分明樂，緣深解即忙。","乖持如似夢，慕道行清凉。","影響隨聲應，玄門可度量。"],"tags":[]},{"title":"緣識  其一","content":["高山石室半空嵌，選取靈芝草盡芟。","法意要修心一等，道情焉用口三緘。","丹砂保重開清境，白髮相宜倚翠巖。","曩劫緣中因種在，布衣鶴袖鳳來銜。"],"tags":[]},{"title":"緣識  其二","content":["歸依妙法要精專，極目煙霄路不偏。","日月明通三界眼，雲梯上有十洲仙。","慈悲願力彌何遠，煩惱能除道最堅。","救苦觀音名利益，經文曾與世間傳。"],"tags":[]},{"title":"緣識  其三","content":["修心慕道入玄機，方便門停次第依。","種性莫教拘執定，因緣去住不相違。","離他少欲陰功積，淡薄深來絕是非。","浮世利名常自遣，真空妄想一時歸。"],"tags":[]},{"title":"緣識  其四","content":["耳根清靜本來修，萬法從心不外求。","海岳動摇山色異，玄珠盡在眼中收。","持齋道士尋紅藥，醉卧仙人未白頭。","麋鹿同羣方可信，逢春但笑樂花秋。"],"tags":[]},{"title":"緣識  其五","content":["忘機悟既見真詮，慕道威儀立善緣。","語默但教方外用，玄微通達自彌堅。","利名染著還如夢，性相歸來猛似泉。","三業之中堪發問，勿令萬法不精專。"],"tags":[]},{"title":"緣識  其六","content":["隨機發問絕親疏，法界明文本不殊。","厭苦羣生含萬像，歸依大覺達三無。","蓮開湛寂真如境，屋裏空勞總是虛。","緣起性中平等用，直須樂道善心居。"],"tags":[]},{"title":"緣識  其七","content":["道高人世禮周旋，語默如癡似不言。","洗滌要教心地靜，狐疑勿類水蓱翻。","經書說盡修真理，歲月休防罷引援。","雅合無爲深見識，陰陽去住捉寒暄。"],"tags":[]},{"title":"緣識  其八","content":["神丹妙道故延年，豈是凡流識大仙。","老子尚猶能諱事，軒皇不許亂相傳。","誰知造化功夫力，罕見今生度宿緣。","猛虎伏來龍駕馭，雲騰五色思悠然。"],"tags":[]},{"title":"緣識  其九","content":["大道逢來是宿緣，終期定可訪真仙。","山中修鍊非州郡，城裏無荒隠市鄽。","祕術豈教容易得，幽深還許遞相傳。","超凡入聖渾閑事，問取人間十洞天。"],"tags":[]},{"title":"緣識  其一○","content":["青松本不樹蕭條，學士因何智自勞。","金水朗然明皎潔，雪山堆積就中高。","志心但覓三神藥，凡目難觀萬里毫。","我獨閑吟誰解意，悠哉麗日壓靈鼇。"],"tags":[]},{"title":"緣識  其一一","content":["天地爲爐我自知，人無遠慮必生疑。","功夫未至勞懸想，境外聲聞不改移。","機巧豈逢容易得，是非終究欲何之。","思量大海深淵理，光陰虛度影參差。"],"tags":[]},{"title":"緣識  其一二","content":["崑崙山上聚神仙，羽駕爭行意不偏。","積雪遠看欹下界，巔峰高認湧流泉。","真空的實難堪比，異景皆從造化遷。","祕密豈教容易辨，玄中之外更深玄。"],"tags":[]},{"title":"緣識  其一三","content":["溟溟滄海浪濤深，霧蔽山戀不易尋。","紫蓋洞庭人駕鶴，虹霓城郭道爲林。","幽玄相去何多少，巧拙無由智慧侵。","盡是同緣相引接，從容語話八仙心。"],"tags":["洞庭湖"]},{"title":"緣識  其一四","content":["彩雲輕舉壓天津，舞鶴迎鸞自在身。","蟾影枝開三島樹，桃花風弄十洲春。","相傳靈異無虛說，道理分明盡是真。","但信此中深護慎，修行所願勿因循。"],"tags":[]},{"title":"緣識  其一五","content":["天非愛道許人修，學士愚迷不到頭。","內境擬將何所用，杳知深邃故難求。","丹霞隠密堪依仗，雪月縱橫入品流。","消息須然潜世慮，凡岐聖路有剛柔。"],"tags":[]},{"title":"緣識  其一六","content":["逍遥裏外混諸天，澹蕩其中四敘間。","拂拭塵埃明印月，徧駈神鬼鏁驪山。","裝添出沒何奇異，祕隠藏直未是閑。","但好消詳清景內，勿生疑慮動機關。"],"tags":[]},{"title":"緣識  其一七","content":["龍虎剛柔隠聖方，一時和合運陰陽。","周知配類無疏失，物性從來理自長。","鼎裏花開裝五彩，心明火候制三黄。","更能通得華池妙，南北東西不可當。"],"tags":[]},{"title":"緣識  其一八","content":["水精宮殿月華明，白玉爲牆火不侵。","八境風高駢羽駕，九重天上絳霞深。","物情晃朗無遮隔，非是凡間比類尋。","汗漫真遊誰得到，桂花香潔影森森。"],"tags":[]},{"title":"緣識  其一九","content":["還元到即見真歸，不是虛傳羽化飛。","大道勿將閑設用，精修別得便忘機。","安排穩入龍宮內，變易終藏虎鼎威。","豁達乾坤神妙理，逍遥鉛汞共相依。"],"tags":[]},{"title":"緣識  其二○","content":["泥丸本是命根宮，消息臨時語話通。","大道比來行氣術，其餘效驗藉陰功。","物情之理皆清浄，造化玄微事莫同。","珍重此言深可意，腹中日運鼎花空。"],"tags":[]},{"title":"緣識  其二一","content":["天生顔貌幾何般，鶴骨餐霞厭俗觀。","赤水華池誰法則，白銀爲闕又堪看。","來傳音旨俱然混，位有尊卑勿異端。","逆順之中關理性，心田靜外豈相干。"],"tags":[]},{"title":"緣識  其二二","content":["逍遥我命在玄穹，鶴宿霞栖景致中。","自得安寧兼養道，更將利益屏羣雄。","淵深引古知今用，劈斫區分盡可通。","和暢五音從豁達，乾坤之內靄溟濛。"],"tags":[]},{"title":"緣識  其二三","content":["巔峰一望水深潭，誰解緣情語話堪。","暗室自開明日月，道心奇異老山菴。","研窮妙理真消息，誡忌先賢讓不貪。","稽古尚爲今法則，愚蒙太甚苦惔惔。"],"tags":[]},{"title":"緣識  其二四","content":["非人口似瀉汾河，此輩塵中有甚多。","心恨貌恭無定止，舌誇端正亂乖訛。","爲官善政身榮祿，利劍休教石上磨。","立待滿盈船陷水，惡風從被海神拖。"],"tags":[]},{"title":"緣識  其二五","content":["精詳語議四門開，舒慘陽和意外裁。","遠見風塵思往事，無窮日月去還來。","樂耶指趣歸三體，周旋道理遍九垓。","賢聖人天常法則，卿雲嶺上白皚皚。"],"tags":[]},{"title":"緣識  其二六","content":["貪染猶來理不通，虛勞歲月面西東。","從前自是凡心別，利益須歸上帝功。","洞府名高同景致，塵泥蹤跡莫知空。","雲非但向鉛中作，變化飛騰大道雄。"],"tags":[]},{"title":"緣識  其二七","content":["達道真人見者稀，豈教容易等閑知。","陰陽造化無非實，天地元精動合宜。","功行三千須及物，還丹九轉上昇時。","忙中歲月忙中遣，我本愚來性不移。"],"tags":[]},{"title":"緣識  其二八","content":["栖心隠逸故非常，大約恒持要久長。","清浄好爲皆是益，周旋理度審安詳。","法乾馭物須平穩，順日成功自酌量。","倏忽之間堪匹配，臨時巧拙見圓方。"],"tags":[]},{"title":"緣識  其二九","content":["香湯沐浴更齋清，運動形軀四體輕。","魔鬼自然生怕怖，神魂必定轉安寧。","從無入有皆真實，去住何難妙最精。","五行聚散歸一體，靈源不用苦煎烹。"],"tags":[]},{"title":"緣識  其三○","content":["一身獨善欲何之，爭及衣冠解撫綏。","浮世淺情無限量，愚蒙自是不相規。","直須憑仗分明說，詰取靈源問得知。","要覓洞中閑日月，除將濟事謾非爲。"],"tags":[]},{"title":"緣識  其三一","content":["尋思道味詠吟哦，去住先賢有幾何。","性識無凝關要妙，浮沈依約不言多。","但將子細分明說，猶恐閑非却被魔。","救世比心來所願，逍遥盡入扣玄歌。"],"tags":[]},{"title":"緣識  其三二","content":["無爲道大入幽玄，幾許風光慕昔賢。","對境盡同閑見識，忙中皆是急相煎。","配匹直須寬雅淡，會有逢時不偶然。","修鍊但教堅志氣，參詳穩審更周旋。"],"tags":[]},{"title":"緣識  其三三","content":["人心多是少相投，非識塵中上品流。","不見真宗歸物理，難知妙道後先休。","生前內鼎宜烹鍊，殊勝華池好漸修。","但見完全憑土德，能調火候藥皆秋。"],"tags":[]},{"title":"緣識  其三四","content":["玄之玄又見真空，巧拙臨時要妙中。","大智伏藏知遠近，纖微盡達了然通。","周旋物性誰區別，坦蕩由來是且同。","境致三才隨有位，神光照室瑩西東。"],"tags":[]},{"title":"緣識  其三五","content":["千般萬類不相逢，天地尊卑豈易窮。","海岳高深隨日轉，神仙聚樂隠塵中。","鮮求名利知貪少，多事閑忙總是空。","幾箇心賢平坦蕩，十洲三島自從容。"],"tags":[]},{"title":"緣識  其三六","content":["九重天上帝仙居，愚昧求真道理疏。","混沌初分長日月，精魂聚散記丹書。","離男坎女皆相類，壬子丙丁異境殊。","歷劫因緣隨世在，陰功及物最玄珠。"],"tags":[]},{"title":"緣識  其三七","content":["還知受氣稟天然，百法方爲事理全。","假合都來歸至道，修持遠大更通玄。","二儀交感成祥瑞，八卦剛柔被俗牽。","何謂此中生恍惚，直須款曲細精研。"],"tags":[]},{"title":"緣識  其三八","content":["玄門至道故無涯，自是人心所見邪。","智識未能通大藥，豈將容易擬榮家。","千年聖境何虛謬，百劫曾修不用遮。","龍虎欲成堪鍊鼎，勿爲利路亂交加。"],"tags":[]},{"title":"緣識  其三九","content":["因緣業障遇真稀，黄帝乘龍豈是非。","達識尚凝常恍惚，愚蒙學解故相違。","華池祕密人天授，神室光揚日月輝。","智者無言皆口默，敢將容易論玄機。"],"tags":[]},{"title":"緣識  其四○","content":["鳳皇燕雀不同羣，非類宜然信有聞。","好景銷磨還爾夢，方在虛誕似浮雲。","閑吟比喻明如日，雅道留情舊典墳。","堪與言論誰是識，舜琴惠愛皷南薰。"],"tags":[]},{"title":"緣識  其四一","content":["何爲禪定性心同，解說真如物外空。","幾許修行緣上得，惑多妄想障於聰。","名彰道理千世永，善惡都歸萬法中。","應現機關俱寂默，始知明鑒照昏蒙。"],"tags":[]},{"title":"緣識  其四二","content":["無縈無慮鬢如黳，手執仙經杖一藜。","猛利銷磨閑歲月，玄中妙道入雲霓。","紅塵世界何拘束，白日山川高又低。","去住自然皆寂默，逍遥不假上仙梯。"],"tags":[]},{"title":"緣識  其四三","content":["高山樹葉翠森森，寂靜因中道最深。","利得崑崙皆璞玉，不須麗水有真金。","澆漓漸變同堯日，薄俗將重理舜琴。","禍福年長隨世改，玄門大戒喻飛沈。"],"tags":[]},{"title":"緣識  其四四","content":["玄珠道在口中銜，未信前人明似鑒。","試問心田佯兀兀，可憐肌骨瘦巖巖。","自言世界歸依重，志誦經文不用攙。","鍊得氣來身且健，日斜常望鶴栖杉。"],"tags":[]},{"title":"緣識  其四五","content":["四敘相遷亦可觀，斜扉半掩半欹關。","詩吟海岳皆空盡，扇覺秋凉漸放閑。","樹影臨窗迷遠思，渴禽戀水復飛還。","旋教摘果瞑心話，葉木蒼蒼天地間。"],"tags":[]},{"title":"緣識  其四六","content":["秋鏁煙嵐日未蟻，道情欲話老僧期。","旋烹茶竈心先喜，摇撼松風睡思遲。","鶴唳九霄堪入畫，雲平三界化無私。","真宗象教非虛說，對境成空是我師。"],"tags":[]},{"title":"緣識  其四七","content":["夜醮星壇海嶽飛，龍車摇曳羽雲衣。","紅霞影裏輕煙色，玉燭風清皓月輝。","三島花明鋪錦繡，千年鶴送下金扉。","仙家莫道無多事，十二瓊樓恨不歸。"],"tags":[]},{"title":"緣識  其四八","content":["往事悲歡笑一場，乾坤有甚可思量。","空知造化情多矣，却是愚蒙不久長。","世上周通添眷戀，人間善惡自舒張。","熙熙盡入無爲內，明月清風道路忙。"],"tags":[]},{"title":"緣識  其四九","content":["尋思往事便堪疏，空有閑雲萬里餘。","滿目都來情郁郁，勞心誰把謾驅驅。","星辰日月高天際，雲散煙花徧海隅。","道德流行寬世界，時捻筆硯亦看書。"],"tags":[]},{"title":"緣識  其五○","content":["是非人我利名心，情僞言同海似深。","浩渺無涯成理性，無爲志大可勝任。","千年歲月周遊在，萬卷詩書不易尋。","世界之中寬更遠，從分混沌至如今。"],"tags":[]},{"title":"緣識  其一","content":["我一囊盛寬世界，從頭點取人數在。","萬里山河寬更寬，一切衆生智者解。","因緣殊勝是因緣，方便法門天最大。","天最大，無比擬，經文祕在無生理。","知之修鍊是聖人，光陰急速流如水。","孤雲野鶴笑龍吟，扣寂希夷求妙旨。","但知慙愧常親善，更能通達解區遣。","辜負琴書得自由，勿令縈恨金刀剪。","離煩惱，大仙上品十洲好。","利他貴重無親疏，便是菩提心至老。"],"tags":[]},{"title":"緣識  其二","content":["自家未達莫來看，解者衆生真是漢。","世塗煩惱一齊休，修取菩提心不亂。","天覺因明凡聖同，苦空圓滿光不散。","含識緣中曉了難，愛河須渡達彼岸。","我見人見衆生見，菩薩行持終不憚。","離貪嗔，絕情欲，定相安然無反覆。","從頭法歸鎮長開，鬰鬰黄花生翠竹。","天高地廣遍周遊，十方妙色能照燭。","七寶山高三界中，拔去浮雲沈水淥。","離他一念是因緣，珍重賢聖皆知足。"],"tags":[]},{"title":"緣識  其三","content":["天心即是道，佛心即是佛。","人生有善緣，修行豈廢力。","悟來瞬息間，曖昧藏五賊。","非干智慧中，虛妄不可得，小乘尚執迷，大乘堪法則。","經教有明文，守白便知黑。"],"tags":[]},{"title":"緣識  其四","content":["春長秋風敗黄葉，白髮老人慵把鑷。","光景如箭亦如飛，我不聰明賢者說。","知近知深知更遠，善緣惡境勿交涉。","勿交涉，語重疊，古往今來閑日月。"],"tags":[]},{"title":"緣識  其五","content":["還淳返朴非用智，黄老之術何簡易。","不衒聰明時俗清，盡使人人懷忠義。","密賤得之不下堂，單父得之公私利。","無爲之道隨時化，無爲之道隨時理，若能可行，則清浄矣。"],"tags":[]},{"title":"緣識  其六","content":["予持齋，常清浄，心田澄寂無爭競。","聞爾志念誦真經，明月窗中轉孤影。","風自悠颺香滿室，因地修行不可得。","善事是芝蘭，惡事是荆棘，實實實實。"],"tags":[]},{"title":"緣識  其七","content":["勤恤憂勞，夙夜匪怠。","政教猶豫，從誡中外。","三皇致理，百姓爲心。","不嚴而肅，自古從今。","刑賞不忒，後代爲箴。","求己之短，利害知深。","就人所欲，良吏不酷，繩直於木，政無反覆。","旰食宵衣，無是無非。"],"tags":[]},{"title":"緣識  其八","content":["孤雲野鶴鎮常閑，隨宜自在杳冥間。","杉松高拔千萬尺，寒泉引望峭青山。","大道煙霞看更遠，將臨海嶠叩玄關。","知之修鍊凡超聖，歲月空深不易攀。"],"tags":[]},{"title":"緣識  其九","content":["茅菴養道靜深山，解笑光陰解駐顔。","誰能苦志離人間，孤雲情僻豈容攀。","日餐松柏知其味，不問王侯朱紫貴。","修行但好倍精專，十洲洞府有神仙。"],"tags":[]},{"title":"緣識  其一○","content":["無爲本從清靜出，知之修鍊皆寂默。","大道玄門幾百般，不拘東西及南北。","觀其形貌欵共語，風雲可變龍與虎。","靈源欲訪不曾閑，捉得之時爲伴侶。","日有魂，月有魄，業累袪除離死厄。","十二時中可逍遥，五行造化人豈測。","也曾嗔，也曾笑，世間心爲求諸要。","長生之法在目前，天門地戶無顛倒。"],"tags":[]},{"title":"緣識  其一一","content":["秋風主遠思，令我上高臺。","花木將零落，雲雨舊山來。","世間何事有情疏，南雁藏賓萬里餘。","去有其聲爲誰去，來有其聲爲誰來。"],"tags":[]},{"title":"緣識  其一二","content":["尋常無事信天緣，饒得憨癡滿眼前。","名利世間多用意，愚迷不肯學先賢。"],"tags":[]},{"title":"緣識  其一三","content":["玄珠玄珠存今古，總在眼前無一睹。","圓似明珠照十方，或來或去寒無雨。","本是真，玄中聖，天仙地仙收不盡。","虛無出向方寸間，方寸之間還遠近。","此玄珠，何分別，超凡得道須自證。","四時運轉如等閑，任從顛倒非常性。","玄珠玄珠實非實，虛非空，五色相依橘似紅。","境象軿羅安掌內，不在言外隠形中。","扣玄關，深奇異，具足凡情兼四智。","人或達識此玄珠，一念失則心如醉。","可速求，可尋討，明取閑忙身內了。","經年作相熟知之，三載漸即離懷抱。","買亦無，顯奇祕，混在世間無滋味。","龍宮海藏不拘收，離男坎女難匹配。","神仙道，陰陽是，幾人順從幾人背。","凡情不識智者會，坐卧行持窮三昧。"],"tags":[]},{"title":"緣識  其一四","content":["耳根唯願常清靜，更得四時風雨順。","開得眼來一切心，盡爲好事善相近。"],"tags":[]},{"title":"緣識  其一五","content":["三天境象驗人間，不在江湖不在山。","大約頗同隨報應，耳根清靜道心閑。"],"tags":[]},{"title":"緣識  其一六","content":["善惡由人作，修心勿亂爲。","邪求無實事，如影定相隨。","妄想終成僞，行貪未可知。","天生分異等，道德立尊卑。","日月須明照，聲文垂大教。","非言患不及，長順歸仁考。","志廣來遐邇，忠臣持節操。","腥膻戎自伏，洞達總機要。","遂性減予憂，玄門境象幽。","躬躬勤政理，化被遍恩流。","省己光陰速，一春度一秋。","輸他閑取靜，每藉更溫柔。","智者審詳意，聾聽如夢寐。","玄穹平覆載，種種乾坤惠。","煩惱深無岸，量寬苞天地。","眼前一切類，孰非孰爲是。"],"tags":[]},{"title":"緣識  其一七","content":["每逢清夜坐更深，白日忙忙各是情。","南北東西誰定準，無窮天地始知名。"],"tags":[]},{"title":"緣識  其一八","content":["上元齋醮卷清風，暗使虔誠望聖功。","星彩動容光碧落，步虛聲在半天中。"],"tags":[]},{"title":"緣識  其一九","content":["京都繁盛誰比矣，十二樓臺重重起。","九衢車騎日喧喧，廣陌歡呼歌帝里。","我今御宇臨天下，物泰熙熙忻朝野。","村夫擊壤荷豐年，侯門朱紫皆風雅。","無爲一坦已成功，關防絕慮閑戰馬。","唯願君臣千萬世，六合同心歸華夏。"],"tags":[]},{"title":"緣識  其二○","content":["逢春總有看花情，時節心迷不可輕。","但秪追遊貪聚樂，幾人頂戴愧三清。"],"tags":[]},{"title":"緣識  其二一","content":["君子淡交如似水，小人交結甘如醴。","微漥浪息派分流，倏忽之間生謗毀。","但去驕矜添意氣，貞松全勝凡花卉。","狂風秪是有塵埃，大海潮宗深無底。"],"tags":[]},{"title":"緣識  其二二","content":["偃亞松，筆跡高。","來更妙，甚奇特，三十年前曾收得。","上下度量有短長，平頭一樣青煙色。","半枯半嫩小枝斜，篩風陰石皆法則。","左隈右倚四維絕，懸在書堂誰分別，喝起諸山未是奇，千年鶴坐方可說。","根蟠龍，籠春雪，團團引出桂華月。","暗聚風生欹枕觀，駈逐邪魔無情滅。","若在靈山片時久，感動天人師子吼。","掃教心地起自然，好看縱橫如意手。","偃亞松，偃亞松，或真箇。","生在深谷，爲棟梁之異木。","任從霜雪摧殘，終歸衆人之瞻矚。"],"tags":[]},{"title":"緣識  其二三","content":["看花終不似春雷，牽引詩情瞑目開。","雨順風調爲上瑞，蒼生家足降天來。"],"tags":[]},{"title":"緣識  其二四","content":["中秋夜，圓轉魄，東昇慢上露先濕。","起清風，明似雪，薄衣階下寒泉滴。","隨宜情，何豁達，五音罷去無蹤迹。","星稀斗暗天寬窄，桂華望處誰不惜。"],"tags":[]},{"title":"緣識  其二五","content":["蔟蔟排弦聲流美，因風獨弄無宮徵。","閑庭引思道情中，五音不入行人耳。","仰望雲霄聽未足，何期到了不成曲。","秋蟬夜噪素琴鳴，邊城角罷春水淥。","高懸韻響聲來去，常深興寐無相阻。","不類樂中得此名，圓月明時何自苦。","凄清激節繁空影，日夜如流後天永。","無窮之外更無窮，依傍羣弦方始品。"],"tags":[]},{"title":"緣識  其二六","content":["逍遥本意離塵埃，日見愚癡足可哀。","唯願人心齊一等，花香常近慧風開。"],"tags":[]},{"title":"緣識  其二七","content":["棲真大道於南北，清浄之間求愛力，堅持雅志窮諸識。","尋常如觀在眼前，唯仰三光無蹔息。","憂念蒼生不暇食，自挫周遮嘗反側。"],"tags":[]},{"title":"緣識  其二八","content":["阮咸初立意，偷得姮娥月。","三柱應琴徽，五音更互發。","堪聽諸調弄，勾鏁無休歇。","閑暇優遊子，順風吟案揭。","時聞宣九奏，鳳翅手輪抹。","引思何奇妙，廣陵散白雪。","稀中逢絕藝，解彈能指撥。","放縱知狂逸，四弦憑審察。","慢來長不斷，急則聲相軋。","春鶑雖好語，難將比並說。"],"tags":[]},{"title":"緣識  其二九","content":["月琴三柱四條水，圓魄移來混俗耳。","自古從今清且奇，五音一弄驚神鬼。","勾挑指下何纖細，傍觀側聽心先醉。","胡茄十八笑思歸，悲風切切摇朱翠。","鳳遊雲裏情蕩颺，不無蕭灑真高尚。","寒暄聚散得馨香，奚爲絲竹兼歌唱。","慢鏁朱弦急如雨，疑似春鶑相共語。","莫憚辭勞用意彈，堪對鸞吟與鳳舞。"],"tags":[]},{"title":"緣識  其三○","content":["一言有善亦須聽，終日飽餐不易任。","他織他耕無憫念，世途誰是愛人心。"],"tags":[]},{"title":"緣識  其三一","content":["日月何忙忙，相逢有出沒。","催將壯志心，少年如頃剋。","人生苦海中，否泰知通寒。","四季倏忽來，寒暑變爲賊。","偷人面上花，奪人頭上黑。"],"tags":[]},{"title":"緣識  其三二","content":["結束分朋相間錯，立在殿庭還不弱。","錦繡爲袍供奉儀，流星電轉爭揮霍。","文裏鳥巾皆一樣，三春景色花蕩颺。","承平此事比應難，盛世歡娛情好尚，添肖況，堪可愛，香塵墜裏無妨礙。","月杖懷挾擊雲門，引聚風光何意態。","令人駭目潜窺睹，雜劇教坊羅袂舉。","鑾鈴珂珮白玉鞍，恣縱奔馳汗如雨。","笑中語，審聽旨，速排絲竹調宮徵。","高高樹影柳疏陰，頭籌先得稱心喜。","畫鼓紅旗雙對鳳，笛發龍吟能送斷。","年少來來善乘騎，因依所習且隨衆。"],"tags":[]},{"title":"緣識  其三三","content":["駈駈席不蹔安時，勤苦終朝景易移。","達得物情深道理，無爲堪作後人師。"],"tags":[]},{"title":"緣識  其三四","content":["六銖衣帔是神仙，劫劫曾修不偶然。","大道目前人豈會，九天常有萬千千。"],"tags":[]},{"title":"緣識  其三五","content":["白髮長，眉似雪，宗禪和尚何分別。","百尺高山足浮雲，萬丈海中有明月。","十地本因菩薩證，大乘俱是如來說。","有空相，無空相，深淺是非皆爲妄。","一切諸法歸何物，忽然覺悟波浪沒。","安樂常在信心中，真空根本難緘默。","貪嗔戒定如幻夢，祖師凝流歡者衆。","方便門，羣生用，除他煩惱知識重。","誘引迷途如風止，慧眼觀瞻恒沙水。","三昧八萬四千智，清浄法身依道理。"],"tags":[]},{"title":"緣識  其三六","content":["大道何異，俗情如花。","生前境趣，車碾黄砂。","無垢住相，勿用稱誇。","非親我親，六合爲家。"],"tags":[]},{"title":"緣識  其三七","content":["忙即但忙，閑即便閑。","無爲之見，與道相關。","言雖鄙俚，勿生謗毀。","利他何疑，嗔乃興喜。","善惡萬端，古今如此。","非善稱君，非過稱己。","道大幽玄，世使如然。","君臨宇宙，輔弼須賢。","求之不見，形表影連。","論而非細，我慙知媿。","救世心勞，方便之智。","短又何難，長又何易。","真實語言，勿將爲戲。"],"tags":[]},{"title":"緣識  其三八","content":["終朝煩惱謾相牽，却是他非我自然。","秪願蒼生添景福，康寧常得遇豐年。"],"tags":[]},{"title":"緣識  其三九","content":["從來非不求知己，言覺俗情似流水。","消息毫端總是空，奇哉道味深無比。"],"tags":[]},{"title":"緣識  其四○","content":["若言筆法窮絕藝，書一字，至百字，八法從前亦非細。","分間布白要審詳，濃淡均勻看可戲。","一則一，二則二，消息蹤由無縱恣。","紙爲陣，筆爲矟，將軍須是有謀略。","墨要乾研清神思，點畫臨時要廓落。","形勢奇狀似龍蛇，平頭大小宜斟酌。","曲須曲，直須直，意氣方剛須雅飾。","閑暇規矩有指歸，圓轉楷模堪法則。","堪法則，有遲速，相鈎相連光熠目。","古隸參雜故不拘，顛草縱橫似花蔟。","偃仰莫把筆鋒挫，先須順䟐迴收左。","經心健硬曉浮沈，鏗鏘啟發勿怠墮。","研窮體象貌亦同，博學精微先賢播。","化陰陽，勢出矣，藏頭護尾深有理。","稟乎人性是常情，遞相映带可行止。","遲澀飛動似玲瓏，慢引急牽如流水。","上捺下挑猛如虎，蜂腰鶴膝不堪睹。","壯士屈臂鳳皇飛，張弓發箭勝於弩。","提撕祕思不可傳，常存形影勿孤露。","勿孤露，誰別辨，義之平穩知深淺。","自然觀察往還來，斗迴角立能駈遣。","痾瘵纏身，溺水之禽。","長似死蛇，短似蝦𢋙。","古人最慎，愚蒙大忌，名爲不嘉。"],"tags":[]},{"title":"緣識  其四一","content":["二月寒食經新雨，開花綻柳人無語。","近水溪邊嫩枝條，攀折悠颺還似舞。","車騎園林看不若，村笛歌聲更互作。","光陰番次不因循，民安萬歲家家樂。"],"tags":[]},{"title":"緣識  其四二","content":["性成孤僻愛清山，鶴唳雲霄意自閑。","物外更將和氣約，精修便得扣玄關。"],"tags":[]},{"title":"緣識  其四三","content":["河决洪波東南流迤邐，蒼生昏墊困其止。","去年今歲豈遑安，勞我關心情不已。","奔衡浩渺故無涯，十二州民皆憂水。","諸般度議自裁之，乃出禁軍爲夫使。","倍加慰諭願登先，悅隨容易能如此。","大將聞命效駈馳，連夜侵晨順從理。","未經月餘便成功，龍門一合士民喜。","歡乎歡，忻斯睹，土木如山杵如雨。","浪平變化盡爲空，力役忙忙無朝暮。","錫賜錢與衣，遭災免稅租。","皇天睠命八方同，惟德惟馨依是輔。"],"tags":[]},{"title":"緣識  其四四","content":["神仙洞府好逍遥，不似人間歲月銷。","海岳高深誰可測，九重天上自相邀。"],"tags":[]},{"title":"緣識  其四五","content":["我有真金色，常銀染不得。","我有智慧空，從頭即是實。","我有兜羅綿，豈受凡情墨。","勸爾世間人，善道須平直。"],"tags":[]},{"title":"緣識  其四六","content":["人心樂樂聚神州，秀麗煙霞勝十洲。","細柳高來齊拂岸，飛鳬時下傍輕舟。","風摇碧浪藏魚窟，園裏朱櫻滿樹頭。","歌唱新聲雙揭調，花前別是一般流。","揎衫整羽揩金鏃，圓月開弓射白鷗。","雲與山連恒爲白，春生夏長莫知秋。","三天得路迷仙府，百辟盈衢從冕旒。","務本含靈皆自化，和平盛世縱遨遊。"],"tags":[]},{"title":"緣識  其四七","content":["心問心，心非色相心，清靜之心道理深。","驗在目前諸境界，不是凡音有正音。","大道本來人難解，豈教離樂易求尋。"],"tags":[]},{"title":"緣識  其四八","content":["恤刑徧空於囹圄，八風調順興時雨。","我且慙無及物功，哀哉獄訟經炎暑。","清凉坐起受官榮，幾許能仁善規矩。","倏忽從天降下來，霶沱敢望如斯睹。","預豐苗稼瑞三秋，有感必通消灾苦。"],"tags":[]},{"title":"緣識  其四九","content":["中秋旱直至臘月，憂煩情緒不堪說。","闇祈頂戴上玄穹，今日高明降瑞雪。","時聞喜處萬千家，片逐輕風四六花。","寒透衣寬何所思，紅鑪旋煖酒須誇。","觸面來往渾無力，幾處人憐幾處惜。","想得歡心盡一般，先報田農後稼穡。","呈祥天地共盈懷，白沙擁砌玉爲階。","動靜蒼生絕災害，安康四敘壓氛霾。"],"tags":[]},{"title":"緣識  其五○","content":["金剛般若心，善破無明因。","我佛慈悲日，祇園見法身。","菩薩開慧眼，生死轉爲輪。","五藴皆空盡，六根不染塵。"],"tags":[]},{"title":"緣識  其五一","content":["不曾師受有文章，天與聰明作久長。","道味自然玄境外，凡中奇異必非常。"],"tags":[]},{"title":"緣識  其五二","content":["從小莫顛謏，長大始成人。","經史須勤學，然可待尊親。","勿談他己短，但秪自脩身。","所作行慈善，見者生欽羨。","好事審還聽，憎愛去貪戀。","我即說分明，誡逸絕驕矜。","孺子受天廕，不織不蠶耕。","願爾多聰悟，考順於君父。","逆耳必從之，少慾減嗔怒。","謹守作童兒，緣是正愚癡。","重貴在心知，認取世間爲。"],"tags":[]},{"title":"緣識  其五三","content":["道門長嘯扣玄關，咀嚼盈虛口不閑。","峰頂怡情松作笠，五湖來往看人間。"],"tags":[]},{"title":"緣識  其五四","content":["年過百幾鬢如鴉，到處安然便是家。","醉後有時相詰問，更言我解種黄芽。"],"tags":[]},{"title":"緣識  其五五","content":["善事多兮惡事少，君子能言兮心自了。","杳杳冥冥幻化中，舉目因緣還大小。","勿縱貪，勿縱巧，知有寒人饑是飽。","良圖子細寬更寬，下見如癡何草草。","逆莫嗔，順莫好，尋思久遠生煩惱。","雖然我漸近中年，歸依佛，歸依道。","餘外閑來物外閑，誰聽庸音聲浩浩。"],"tags":[]},{"title":"緣識  其五六","content":["崑崙山上玉樓前，五色祥光混紫煙。","景物不同人世界，羣仙時醉卧花眠。"],"tags":[]},{"title":"緣識  其五七","content":["一莖枯竹作漁竿，同畏蛟螭坐釣灘。","若獲得魚舡許大，應想恐悚不心安。"],"tags":[]},{"title":"緣識  其一","content":["慈悲與喜捨，歷劫自然深。","法要無抱束，緣歸一寸心。"],"tags":[]},{"title":"緣識  其二","content":["性相華嚴海，愛河渡要津。","法門千萬偈，奧妙演無倫。"],"tags":[]},{"title":"緣識  其三","content":["玄微達造化，得一不言三。","利益衆生願，情迷謾口談。"],"tags":[]},{"title":"緣識  其四","content":["靜非山裏住，鬧即擬何之。","緣識歸空寂，生前舊亦知。"],"tags":[]},{"title":"緣識  其五","content":["時流求法界，問取本真詮。","了悟空皆寂，心明海月圓。"],"tags":[]},{"title":"緣識  其六","content":["如夢復性坐，尋思境外忙。","因緣開利鈍，語默自清凉。"],"tags":[]},{"title":"緣識  其七","content":["邪見終成僻，真如是久長。","閑心通物外，日月四時忙。"],"tags":[]},{"title":"緣識  其八","content":["出利袪煩惱，紅塵指道衣。","悟來持一念，尊大默玄機。"],"tags":[]},{"title":"緣識  其九","content":["識重隨緣喜，精心住處安。","慈心常淡薄，人我定心難。"],"tags":[]},{"title":"緣識  其一○","content":["南北及東西，千山與萬溪。","路岐長不斷，曲直幾人迷。"],"tags":[]},{"title":"緣識  其一一","content":["眼識諸緣相，行持妙法存。","明開邪見性，不見有無根。"],"tags":[]},{"title":"緣識  其一二","content":["谷響耳中音，根虛不易尋。","諠譁袪得盡，識契本緣心。"],"tags":[]},{"title":"緣識  其一三","content":["鼻聞心所著，香臭不同根。","窮究緣中識，非干妄想門。"],"tags":[]},{"title":"緣識  其一四","content":["口爽哀滋味，深思命本根。","心邪迷妄相，聖法教中言。"],"tags":[]},{"title":"緣識  其一五","content":["身惟知冷暖，假合是緣根。","了達真空相，金剛不二門。"],"tags":[]},{"title":"緣識  其一六","content":["意生於物外，心依染病根。","正持閑語默，清凈法中存。"],"tags":[]},{"title":"緣識  其一七","content":["皮毛非實相，四大擬奚爲。","悟即真空法，愚迷自不知。"],"tags":[]},{"title":"緣識  其一八","content":["津液如泉湧，虛無本不同。","源深知冷暖，根盡一時空。"],"tags":[]},{"title":"緣識  其一九","content":["心猨知意馬，方便自須調。","勿自生煩惱，菩提道不遥。"],"tags":[]},{"title":"緣識  其二○","content":["羣生宗法界，秘密十方尊。","大教緣心識，周通一念存。"],"tags":[]},{"title":"緣識  其二一","content":["大道傳來意，緣窮識外因。","善言論浩劫，天是法王身。"],"tags":[]},{"title":"緣識  其二二","content":["法要唯心法，浮生苦海中。","經傳歸實相，水印月皆空。"],"tags":[]},{"title":"緣識  其二三","content":["心緣身外境，法相本常存。","若求無生理，先明取善根。"],"tags":[]},{"title":"緣識  其二四","content":["煩惱浮生業，愚迷智自通。","根塵如不染，識照曩緣空。"],"tags":[]},{"title":"緣識  其二五","content":["大覺如來指，心王作智都。","剎塵千萬億，定相不差殊。"],"tags":[]},{"title":"緣識  其二六","content":["五花牋紙好，下筆欲書之。","其意何深遠，沈吟復再思。"],"tags":[]},{"title":"緣識  其二七","content":["仰望秋天色，月華露濕衣。","傳更方興罷，螢遶御階飛。"],"tags":[]},{"title":"緣識  其二八","content":["人競愛於花，花應亦愛人。","從頭堪好笑，老盡少年春。"],"tags":[]},{"title":"緣識  其二九","content":["夜靜風還靜，凝情一弄琴。","看書閑罷筆，自在信緣心。"],"tags":[]},{"title":"緣識  其三○","content":["知靜求難靜，忙心不可閑。","艷陽天地熱，思暮日銜山。"],"tags":[]},{"title":"緣識  其三一","content":["黄昏初入夜，漏促九天春。","各自隨緣意，悲懽舊亦新。"],"tags":[]},{"title":"緣識  其三二","content":["早起階前雪，縈叢壓竹欹。","行人迷失路，粉壁晃書幃。"],"tags":[]},{"title":"緣識  其三三","content":["高下不相及，非今自古來。","十洲花滿樹，豈用俗情咍。"],"tags":[]},{"title":"緣識  其三四","content":["老少競浮沈，須知歲月深。","開花如似夢，世有幾般心。"],"tags":[]},{"title":"緣識  其三五","content":["清高宜養性，善事好相兼。","菓蓏招賢客，心閑道味添。"],"tags":[]},{"title":"緣識  其三六","content":["促軫調弦急，碎聲用意彈。","指頭輕妙和，鶑舌五音端。"],"tags":[]},{"title":"緣識  其三七","content":["天地自相懸，何名大道堅。","聰明無滯礙，愚昧莫知前。"],"tags":[]},{"title":"緣識  其三八","content":["深秋雲物冷，經雨斗添寒。","盡日緣情坐，霜葉易燋乾。"],"tags":[]},{"title":"緣識  其三九","content":["欲息何情思，良猶本不真。","羣心皆有異，老盡少年人。"],"tags":[]},{"title":"緣識  其四○","content":["無事勝多事，非緣不是緣。","深窮淺近意，尋往便知前。"],"tags":[]},{"title":"緣識  其四一","content":["行幸一何得，民安君子樂。","求官利益人，勸善懲諸惡。"],"tags":[]},{"title":"緣識  其四二","content":["炎天收已去，凉氣觸幽襟。","稽古看書罷，時聽一弄琴。"],"tags":[]},{"title":"緣識  其四三","content":["常負歲寒色，貞姿不動摇。","任從霜雪裏，凡木易乾燋。"],"tags":[]},{"title":"緣識  其四四","content":["常讀古人書，隨宜道更殊。","閑忙心各異，恬淡入清虛。"],"tags":[]},{"title":"緣識  其四五","content":["麗句冥搜得，灰心大道尊。","從人言澹薄，古僻是玄門。"],"tags":[]},{"title":"緣識  其四六","content":["少年雖共語，不解老人心。","莫作爲閑事，高山似海深。"],"tags":[]},{"title":"緣識  其四七","content":["少年多語笑，終日遂心娛。","不會凡情識，如癡我亦愚。"],"tags":[]},{"title":"緣識  其四八","content":["假合於形影，如同夢裏身。","若言等級類，誰是較量人。"],"tags":[]},{"title":"緣識  其四九","content":["晴霽夜清秋，星繁月似鈎。","樂耶興我意，絕唱入冥搜。"],"tags":[]},{"title":"緣識  其五○","content":["雨多七八月，遍地生秋草。","寂靜半斜閑，看書心更好。"],"tags":[]},{"title":"緣識  其五一","content":["妙道藏真世莫臧，勿言聖事似尋常。","眼前不見非常境，別有三天照十方。"],"tags":[]},{"title":"緣識  其五二","content":["般若須將法相宗，四生九類化歸空。","離然應物隨緣境，自是凡夫道不通。"],"tags":[]},{"title":"緣識  其五三","content":["賢愚善惡未嘗休，是箇衆生信佛求。","真實持經堪鄭重，非心不定謾勞修。"],"tags":[]},{"title":"緣識  其五四","content":["修行緣識近宗師，妄想真空各自持。","慕道終來歸正法，無窮方寸莫教癡。"],"tags":[]},{"title":"緣識  其五五","content":["直修學道有科儀，裏外緣中境不移。","莫放身閑堪諦信，乖違背道欲何之。"],"tags":[]},{"title":"緣識  其五六","content":["眼前清靜莫相違，方便門中好仗依。","名利勿貪常澹薄，真來司即一時歸。"],"tags":[]},{"title":"緣識  其五七","content":["忘中十種善爲緣，達得真宗有後前。","利口饒教清似水，爭如無事慮心田。"],"tags":[]},{"title":"緣識  其五八","content":["圓結都來曜日光，玄珠應感必爲祥。","若悟一真能自守，始知大道隠非常。"],"tags":[]},{"title":"緣識  其五九","content":["至道非凡要審知，當仁不必用遲疑。","修行忽若無靈應，還信神仙白晝飛。"],"tags":[]},{"title":"緣識  其六○","content":["白雲風散聚天香，霞彩高明道味長。","銀漢影沈星乍沒，又看紅日起扶桑。"],"tags":[]},{"title":"緣識  其六一","content":["異草靈芝發瑞光，不澆滋潤自然芳。","何勞更問延齡藥，必可同天地久長。"],"tags":[]},{"title":"緣識  其六二","content":["塵中岡測上玄機，日月忙忙速似飛。","閑境不能精妙道，疑情謾說六銖衣。"],"tags":[]},{"title":"緣識  其六三","content":["潔志清齋仰昊穹，九天雲雨正濛濛。","都緣學道心無定，豈是靈仙秘爾功。"],"tags":[]},{"title":"緣識  其六四","content":["懸鑒高明鬼亦愁，方知研醜更玄幽。","恒持大道真空理，清靜烟波可自由。"],"tags":[]},{"title":"緣識  其六五","content":["遥觀極自望雲頭，碧海波澄瑞日浮。","霞彩連天長不斷，須憑仙子敘蹤由。"],"tags":[]},{"title":"緣識  其六六","content":["大衆仙壇幾萬秋，碧雲拖翠照崑丘。","抱書童子無言話，笑阻迷情不解愁。"],"tags":[]},{"title":"緣識  其六七","content":["緊峻焚修彼自知，天嗔不許亂施爲。","真心實行終歸德，善事緣多惡可悲。"],"tags":[]},{"title":"緣識  其六八","content":["照燭靈源理甚長，直須清浄有馨香。","俱含萬像人難見，鬰鬰黄花翠竹光。"],"tags":[]},{"title":"緣識  其六九","content":["功成一旦等閑休，豈信昇沈滿眼愁。","莫道盈虛干甚事，天仙滅靜鎮常幽。"],"tags":[]},{"title":"緣識  其七○","content":["玉殿金扉百道光，迴旋隠密對朝陽。","世人不悟幽深理，却說浮生事久長。"],"tags":[]},{"title":"緣識  其七一","content":["堅心不退道皆同，元始天尊大教通。","多是世人迷自惑，豈能容易見仙蹤。"],"tags":[]},{"title":"緣識  其七二","content":["乾剛展轉運陰陽，一味清虛道不忙。","玄妙永通天地久，未言大海變田桑。"],"tags":[]},{"title":"緣識  其七三","content":["一年去住幾周遊，日月高懸萬億秋。","但好心求方外境，勿教妄想沒剛柔。"],"tags":[]},{"title":"緣識  其七四","content":["道在希夷不易尋，忘言息慮便知深。","黄金白玉將何用，爭比靈源一寸心。"],"tags":[]},{"title":"緣識  其七五","content":["蠻夷夷必盡無知，上聖功成亦化之。","大道須歸真見性，灰心達善即爲師。"],"tags":[]},{"title":"緣識  其七六","content":["照耀乾坤大道光，神仙隠見不相妨。","非凡非聖能迴向，始信三天日月長。"],"tags":[]},{"title":"緣識  其七七","content":["天門地戶秘機深，誰測玄微妙理心。","唯有丹田身外境，清虛恬澹影森森。"],"tags":[]},{"title":"緣識  其七八","content":["慕道虔心仰翠微，玄關寂寂少人知。","不求世寶兼名利，始悟無心合道時。"],"tags":[]},{"title":"緣識  其七九","content":["故無形像顯教尋，隠秘蹤由自古今。","妙法不傳經上字，玄門消息岡知深。"],"tags":[]},{"title":"緣識  其八○","content":["浮生好道勿虛忙，鍊藥修行事久長。","輕舉不由他假借，一登清境入仙鄉。"],"tags":[]},{"title":"緣識  其八一","content":["能知養性道中求，須要虔祈事轉幽。","通達遠開明了悟，一真守靜萬緣休。"],"tags":[]},{"title":"緣識  其八二","content":["誰是知非便肯休，空言大道眼前頭。","惟思利己浮名重，豈信功高入品流。"],"tags":[]},{"title":"緣識  其八三","content":["心專慕道真空法，恬澹清虛好到頭。","如此修行皆盡達，十洲仙侶道相求。"],"tags":[]},{"title":"緣識  其八四","content":["初分上下順陰陽，草木浮生地久長。","日月星辰隨大道，天心便是法中王。"],"tags":[]},{"title":"緣識  其八五","content":["治世求歸濟物功，希夷入我道情中。","從頭日日被煩惱，煩惱思量摠是空。"],"tags":[]},{"title":"緣識  其八六","content":["五色雲煙聚十洲，蓬萊海浪壓鼇頭。","化成宮闕遥瞻禮，大衆神仙玉洞遊。"],"tags":[]},{"title":"緣識  其八七","content":["人愚學道謗神仙，豈達虛無物外緣。","多是六情貪愛障，更兼朝暮不心堅。"],"tags":[]},{"title":"緣識  其八八","content":["沖和道德勿相違，聖事超凡好仗依。","但有陰功存世界，何疑白日化身飛。"],"tags":[]},{"title":"緣識  其八九","content":["寒銷暄盛同天色，花柳逢春誰不惜。","幾許人心達久長，光陰知道留難得。"],"tags":[]},{"title":"緣識  其九○","content":["經到玄科大法中，先持道德濟陰功。","三清有路人難到，但守虛無一逕同。"],"tags":[]},{"title":"緣識  其九一","content":["細月銜山似玉鈎，先陳蹤跡問瀛洲。","從來萬劫垂名在，王母行天得自由。"],"tags":[]},{"title":"緣識  其九二","content":["逢春便見野花新，往覆閑忙舊路塵。","輪走足輕多少意，世途常似夢中人。"],"tags":[]},{"title":"緣識  其九三","content":["慕道焚修萬法通，一心清淡奉真宗。","方知異境人難見，見即虛無事不空。"],"tags":[]},{"title":"緣識  其九四","content":["世俗忙忙似海深，愚迷豈解聖人心。","分明教法生虛妄，慵鍊歸真不易金。"],"tags":[]},{"title":"緣識  其九五","content":["莫問仙家不死鄉，泥丸秘密隠身光。","華池禹潤無拘束，勤習通流看上方。"],"tags":[]},{"title":"緣識  其九六","content":["聖人棄智妄中尋，質實先明朴在心。","坦蕩玄門常不達，那非那是秘源深。"],"tags":[]},{"title":"緣識  其九七","content":["修持須是要精專，常恐他人業類牽。","莫把我言爲戲弄，輪迴斷定不遷延。"],"tags":[]},{"title":"緣識  其九八","content":["救物功深好自持，知之修鍊善心爲。","神仙豈謂人間惜，自是迷流識見卑。"],"tags":[]},{"title":"緣識  其九九","content":["語言端謹易求尋，己是他非禍返侵。","忠信先修銷大僞，何曾鄙隔聖緣心。"],"tags":[]},{"title":"緣識  其一○○","content":["報應從教見祖宗，先持清靜後論功。","紅蓮花出青泥裏，方信仙凡道本同。"],"tags":[]},{"title":"緣識  其一○一","content":["任從寒暑鎮常侵，一氣韜藏萬種心。","堪笑愚癡澆蕩甚，却非淳朴不幽深。"],"tags":[]},{"title":"緣識  其一","content":["淳化四年立春節，喜遇韶光看白雪。","祥雲景象一時呈，凝情靄郁比難說。","人心丕變顔容別，樂天順敘皆胥悅。","土牛擊後便駈耕，萬物從茲萌牙發。","麗日遲遲影漸長，梅花嶺上明皎潔。","懽抃陳儀隘九重，乾坤瑞氣初融泄。","真風大布色無窮，春盤鮮盛排羅列。","隆興煥耀太平宜，預祈豐稔名香藝。","淺情之人莫共語，引爾回邪非處所。","爭似淡交得久長，小人終是無規矩。"],"tags":[]},{"title":"緣識  其二","content":["玉漿時復嚥於津，通暢全勝百味珍。","滿口馨香兼自得，顔容改變作真人。"],"tags":[]},{"title":"緣識  其三","content":["紫檀金線槽偏蹙，撥弄朱弦敲冰玉。","指法從來天下聞，翻成盡入昇平曲。","傳之世上五音足，希夷道聽化民俗，盤龍面對壓鼇頭，玄微風散萬般流。","長春苑內半酣酒，陽和自態低迴首。","聲高細咽浪潛幽，不勝情處稀還有。","韻響寒空明月裏，亦非滌蕩凡愚耳。","謾說仙家調宮徵，絲竹那堪將比擬。","溫柔腕軟一雙輕，滿坐馨香來四起。","珠囊抉破無多力，好似鳳皇張羽翼。","昔時皆總用心勞，幾許名揚彈盡得。","和合象同琴與瑟，凝神巧妙通南北。","鶑嬌舌急戀芳菲，水精簾外欲含輝。","此藝人間堪可重，杏花楊柳色依依。"],"tags":[]},{"title":"緣識  其四","content":["雅頌文章順化風，馨香不必在芳叢。","陽和遠近隨田畝，春雨如膏有大功。"],"tags":[]},{"title":"緣識  其五","content":["如花遇雨濕瀧凍，審此言談大道中。","世上幾人知舉措，故然不與我心同。"],"tags":[]},{"title":"緣識  其六","content":["月光紅燄影參差，九衢麗景意躕踟。","車馬往來珠無礙，幾人相逐幾人隨。","天河夜靜色如銀，半擁紅街半擁春。","山高市邑弦管處，燭殘露顯伴香塵。","傳更漏唱欲將催，百萬燈花燄裏開。","醉酒狂歌家家客，行坐歡如莫自裁。","去年今夕一般遊，桂樹蟾宮慢欹樓。","更深漸覺寒氣冷，雲摇五色順情流。"],"tags":[]},{"title":"緣識  其七","content":["上短下長人莫笑，信緣披得便前行。","衣裳不是顛來倒，憑仗丹青畫取成。"],"tags":[]},{"title":"緣識  其八","content":["花間春鳥語喈喈，道在其中動我懷。","紅艷幾時長久住，年年依舊看相挨。"],"tags":[]},{"title":"緣識  其九","content":["露含千滴瀝，幻化杳無跡。","心重一時間，寸陰堪可惜。","明根生惠性，德行多饒益。","掌握驪龍珠，縱橫不改易。","浮生在眼前，海變黄沙磧。","萬里似閑雲，天高難障隔。","春來又復秋，正自銷邪僻。","慾界共知深，恒河豈蕩滌。","虛空有路岐，人迷慵去覓。","影裏架金梯，堅持須是一。","愚癡恍惚中，返朴歸淳質。","毀譽謾勞煩，終身還不吉。","河水注東流，自然無漂溢。","上下立尊卑，端恭何得失。"],"tags":[]},{"title":"緣識  其一○","content":["年年柳與韶光契，春風便作開花使。","黄鶑到處不絕聲，嫩葉芽新生悲翠。"],"tags":[]},{"title":"緣識  其一一","content":["信天緣便信天緣，那是凡夫那仙。","勿枉用心閑過日，來隨福報猛如泉。"],"tags":[]},{"title":"緣識  其一二","content":["我曾聞昆吾有鐵，九鍊方成冰似雪。","玉彩精晶耀日月，風霜凜凜甚威烈。","新磨刃上七星文，誰敢鋒前布陳雲。","黯黯凌空魑魅怕，銷盡邪魔并詭詐。","寒光到處鬼神愁，哮吼乾坤一片秋。","龍泉劍，龍泉劍，我用似波流，昇平無事匣中收。"],"tags":[]},{"title":"緣識  其一三","content":["五惡貪嗔皆自起，高深海嶽猶窮矣。","無明發在一時間，對面如同千萬里。"],"tags":[]},{"title":"緣識  其一四","content":["酒一杯，深深情不足，倚檻迢迢青草綠。","舉目煙飛勻灼灼，柳摇似舞春風曲。","葉嫩舒張芽徧拆，觸處芳菲尋未得。","妖妍艷艷爲誰流，鶑銜花墜落人頭。","世間萬事難裁剪，樂送樓臺聲遠遠。","斷續高低去復來，稀疏霧郁松枝偃。","暄和思滿郊，燕拂綠楊梢。","暖日倍添紅杏密，從容閑被野禽嘲。"],"tags":[]},{"title":"緣識  其一五","content":["凡愚不取自逍遥，其奈心如似火燒。","虛過光陰速似夢，隨緣盡向暗中銷。"],"tags":[]},{"title":"緣識  其一六","content":["三春二月一樣同，翠柳峨峨解舞風。","池水湛然經雨後，桃花始覺半開紅。","半開紅，麗天輝，新燕未歸鶑亦飛。"],"tags":[]},{"title":"緣識  其一七","content":["君恩重，人心重，未知各各將何用。","思量二事一般情，賢愚憂樂皆相踵。","大道不見是非心，名利囂塵如幻夢。","朕緣寡昧愧周旋，未信鴉巢鷄生鳳。","此理言淺究深言，意馬能調袪恣縱。","荆棘太賤任從荒，粟麥本體隨他種。","凡夫豈料自家身，開眼如盲堪笑弄。","季於亂世遇時平，掌握縱橫誰紀頌。","善念入無邊，惡也不知痛。"],"tags":[]},{"title":"緣識  其一八","content":["大矣哉文，道合南薰。","包含六義，洞究三墳，傍通造化，察變聲聞。","垂其懿範，萬一之分。"],"tags":[]},{"title":"緣識  其一九","content":["道泰希夷，乃詠歌之。","羣材奮發，迭奏相追。","風騷不失，千載一時。","倜儻沿革，大啟箴規。"],"tags":[]},{"title":"緣識  其二○","content":["體道前賢，禮樂爲先。","縱橫逸豫，言發自然。","多知博物，文德心懸。","孰能若此，宇宙推遷。"],"tags":[]},{"title":"緣識  其二一","content":["繼出寵材，睹奧自開。","揣摩三教，百行俱來。","真宗起思，撫掌堪咍。","識業之敏，談論熙哉。"],"tags":[]},{"title":"緣識  其二二","content":["造化等齊，不分高低。","神筆才智，海嶽凄凄。","稀代爲寶，舉意東西。","毫端萬象，沃蕩狂迷。"],"tags":[]},{"title":"緣識  其二三","content":["春色春兮景媚妍，薰風暖潤物華鮮。","上林花結和香霧，絮壓輕輕軟似綿。","寰中運啟大平年，文武須精百藝全。","弄影馬驕難控勒，龜茲韻雅奏鈞天。","仙仗儀排親自注，電轉星毬來進御。","玄之寂妙得其玄，更重人前舉止措。","靴衫束带兩分行，七寶鞭擎呈內庫。","一坦平兮殿毬場，國樂調兮甚鏘洋。","掀天沸渭轟鼉皷，返朴純誠斅三皇。","折旋俯仰怡情悅，乾坤日月盡舒光。","龍馬徘徊多步驟，生獰堪羨困垂韁。","繡䪌紅絛金蹀躞，鑾鈴珂珮水精裝。","五雲慶集鶴爲駕，短袍新樣甚風雅。","東西相望賀頭籌，歡呼蹈舞金階下。","隔宿閤門宣侍臣，廐中令揀馴良馬。","紫氣盤旋分月仗，庭蕪盡去平如掌。","趫捷雄雄鏤鐙輕，雷聲唱徹迎空響。","俄然斗轉俱渾霍，亦非駭目猶人作。","學之玄妙似通神，鳳翼藏珠豈易落。","傍捎正擊有多門，斜身用力輕敲斫。","我因閑暇自銷停，對手臨時相架閣。","深似交鋒立戰軾，匹馬縱橫藉筋脚。","孤星遠迸向人飛。","雲開瑞色天，清廓打三籌，公子王孫第一流。","聲高唱好繡旗舉，響亮歡聲動十洲。","齊拜彤庭臨玉砌，香隨霧散墮鼇頭。","奔馳繫合班，供奉內臣側。","祥煙澹蕩儼清風，御筵開處浮春色。","弦管調高甚諧和，排優次第用心怕。","難中最難人健羨，困即蹔來臨玉殿。","苑花方盛重暄和，特會羣臣開廣讌。","廣讌初啟日遲遲，時飲醲醪紅滿面。","唯將煦育徧覃恩，狻猊噴裊龍香散。","四寒偃戈征將閑，喪膽犬戎尋不見。","牡丹澹兮白如雪，打毬妙兮多指訣。","似展兵機演智謀，風旋兩陰甚奇絕。","每爭競逐向前衝，星高隕墜相鉤拽。","聲傳士庶萬千家，濟濟鏘鏘耀輝華。","從人巧拙快予意，歡呼動地喜交加。","我緣寡薄非明主，禮樂風俗成規矩。","笑他左右盡狂心，文臣戰將多如雨。","修持管筆故無疑，威懾遐荒用神武。","僚宰滿面是香塵，一邊得失虧先補。","車書混化霸丕圖，姬周小世方爲數。","休言落鴈射雙鵰，中原靜亂平胡虜。"],"tags":[]},{"title":"緣識  其二四","content":["皇天不事但多羅，莫道無緣奈我何。","上有天堂下地獄，分明種麥不生禾。"],"tags":[]},{"title":"緣識  其二五","content":["南來北去無時節，舉翅抬頭飛似雪。","當日離春今日秋，汀江浦上舊明月。"],"tags":[]},{"title":"緣識  其二六","content":["具蹄凡夫，何行何著。","靜鏁天台，高知嵩岳。","拘束迷情，人天離樂。","聖境芝蘭，名山採藥。","啖柏餐松，清神去濁。","入口馨香，風和露嚼。","可以放曠，千年之鶴。","審取來由，勿自繫縛。","洞有桃源，化成雲閣。","上有鳳皇，下水魚躍。","本從自然，豈用圖度。"],"tags":[]},{"title":"緣識  其二七","content":["春風綠野徧天地，枯朽漸隨紅日麗。","世界包含雨露新，東郊舒暢芳菲媚。","煙波柳嫩摇拂水，時遷蕩颺情已矣。","不言往昔與今來，海岳高深升萬里。"],"tags":[]},{"title":"緣識  其二八","content":["朱明日盛殘花卉，瓊苑爭遊諠帝里。","寶馬香車去復來，幾許人心歡不已。","金明水上浮仙島，畫舸龍舟非草草。","世寧清靜驗如然，老者携小少隨老。","匼匝煙雲楊柳岸，羅綺縱橫長不斷。","五穀豐登順四時，億兆歌謠絕愁嘆。","康哉闐咽芳林下，一看難醻千萬價。","千平聽在樂聲中，比屋可封民自化。"],"tags":[]},{"title":"緣識  其二九","content":["常思清凈世情閑，遥認天平我扣關。","莫道玄談些子是，鳳飛鶴宿九疑山。"],"tags":[]},{"title":"緣識  其三○","content":["乾坤運轉是尋常，人有依違自短長。","不覺貪生身外苦，如駒過隙百年光。"],"tags":[]},{"title":"緣識  其三一","content":["大丈夫兮兼文武，君子能仁潜喜怒。","强明非是盡周旋，滿眼真如不自取。","三春花卉正芬芳，發作癡迷我也狂。","道德修來長不斷，雲從龍變解舒張。","海浪無涯百川水，厚重高深難比擬。","今古猶來世界寬，忻聞爲善惡爲耻。","舟車有利便通津，斟量難事日其新。","勿笑我心孜孜化，貴爲人主不尊身。","共愛巔峰高岌岌，煩惱之中常急急。","先王典教是吾師，可以相宗後法則。","逍遥物外樂熙熙，松椿長養萬年基。","鵬翥引他鷦蝱怒，鳳皇爭與燕雀期。","心猨意馬須自縛，斯言之理還不若。","僻學邪聞似虛空，日月貞明閑銷鑠。","阿諛順旨察來情，瞽者忩忩不可行。","親親友愛慈敦睦，凡言俗態謾纏縈。"],"tags":[]},{"title":"緣識  其三二","content":["逍遥物外未曾拋，念誦時將玉磬敲。","雖不臨壇深發願，夢魂常憶大仙教。"],"tags":[]},{"title":"緣識  其三三","content":["居山城市罕逢人，傲世名高混世塵。","滿目煙霞常作伴，言知寒暑易爲春。"],"tags":[]},{"title":"緣識  其三四","content":["清潔恭虔禋上帝，郊儀大設康哉世。","人心肯悅化來同，禮樂咸修依古制。","景福照明何舉措，千官儼雅登雲路。","一陽初啟煦仁風，我運唯揚均徧布。","道德功慙情不已，常如取朽九重裏。","未曾一日貴爲尊，撫念蒼生皆赤子。","羽衛旌旛花作隊，雍熙民泰俱闤闠。","承平豈足盡言之，萬里山河觀掌內。"],"tags":[]},{"title":"緣識  其三五","content":["患脚法師不解走，少年心盡愛花柳。","爭知道味却無言，時得茶香全勝酒。"],"tags":[]},{"title":"緣識  其三六","content":["逍遥物外包相傳，遠望清虛碧似天。","莫道精修無報應，今生便見舊時緣。"],"tags":[]},{"title":"緣識  其三七","content":["凡碁妙手不可得，縱橫自在能消息。","不貪小利遠施張，舉措安詳求愛力。","曲須曲，直須直，打節斜飛防不測。","潛思靜慮一時間，取捨臨時方便逼。","牢己疆場煞三思，不驕不怯常翼翼。","勢輸他，勿動色，闇設機籌倍雅飾。","恒持自固最爲强，尤宜閑暇心先抑。"],"tags":[]},{"title":"緣識  其三八","content":["手談勝負觀其智，斂迹藏鋒不自制。","傲慢因從貪上虧，侵他理路無深計。","何齷齪，何凝滯，率爾圖謀太容易。","恃嶮揄揚似等閑，更翻劫子速求斃。","欺他不見心先喜，秪對前人失局勢。","已死更填隨手下，童蒙拙格一般藝。"],"tags":[]},{"title":"緣識  其三九","content":["十洲宮殿海漫漫，天上人間是可觀。","風裊長空清境界，凡夫興念大應難。"],"tags":[]},{"title":"緣識  其四○","content":["如來千百億，化身本是真。","駈駈煩惱不解嗔，我不能談說，舊却知新。"],"tags":[]},{"title":"緣識  其四一","content":["元正亨慶從此日，萬物咸新利貞吉。","送舊迎春一夜來，三元爲首衆情得。","萬彙潜臻俱是泰，玄化昭彰天作蓋。","氣和玉燭調陰陽，磨礱整頓知明代。","知明代，歌刑政，王道恢張千官盛。","任土陳儀四遠來，衣珮鏘鏘言不盡。","拱極之心文與武，乾坤澄濾煥今古。","丹鳳來儀見九重，我朝丕運還難遇。","感通玄貺時無比，五穀精華從茲始。","五色高吞日月明，百川盡歸朝宗水。"],"tags":[]},{"title":"緣識  其四二","content":["無名大道氣雄雄，日月昭明顯聖功。","舒卷好將浮世譽，亦同天上在人中。"],"tags":[]},{"title":"緣識  其四三","content":["逍遥聖境洞中天，五色雲藏大道仙。","七寶裝成銀世界，玉人皆是善心田。"],"tags":[]},{"title":"緣識  其四四","content":["重陽佳節菊花貴，婀娜如金葉青翠。","傍籬傍落一婆娑，發在秋天爲祥瑞。","引步登高甚奇見，想此儀形植霄漢。","恣情採折手中叉，滿袖冠簪香不散。","日飛黄鳥何老訝，看取叢叢光臺榭。","願細觀瞻向眼前，含珠露色應無價。","好是侵晨半開坼，風摇去住還難得。","清霜未布轉白雲，喜亦非常意南北。","柳岸煙沈和水淥，獨爾今朝看不足。","倏忽時間勝於春，隨分狂心無拘束。"],"tags":[]},{"title":"緣識  其四五","content":["心如明鑑照纖微，大道之中沒是非。","拂拭塵埃高挂閣，天邊日月有光輝。"],"tags":[]},{"title":"緣識  其四六","content":["道經念誦信無爲，清靜玄言好自持。","苦行精修心不倦，嚥津往往過齋時。"],"tags":[]},{"title":"緣識  其四七","content":["承平無事上元節，絲竹歌聲更互發。","自從雨後最晴明，不似往年今歲別。","死來無意在遨遊，常愧三光明皎潔。","千門萬戶樂喧喧，就中年少無蹔歇。","天街紅燄布羣星，晃煬人間闘明月。"],"tags":[]},{"title":"緣識  其四八","content":["上元時節皆相慕，皇都城裏萬家燈。","笙歌有處共誇稱，架肩疊足幾許層。","輕塵霧斂月明中，車騎雲軿五夜風。","意氣盡隨年少得，九衢填咽樂聲同。"],"tags":[]},{"title":"緣識  其四九","content":["木人莫把石牛騎，海變桑田故不知。","耕地種禾終是妄，真空相偶更無疑。"],"tags":[]},{"title":"緣識  其五○","content":["逢春酒一杯，百卉向陽開。","梨花看似梅，光揚迎日彩。","嫩柳引清風，黄鳥聲吹臺。"],"tags":[]},{"title":"緣識  其五一","content":["嶧陽之山，傳名曰桐，六律相沒五音中。","七軫弦調皆是意，審詳悞則亦如空。","清秋寂靜華堂深，聽之令我思沈吟。","幽蘭裏韻冬夜永，且合大道古人心。","舜製南風治蒼生，方知堯化廣聰明。","初彈將了移聲去，悲風秋思翻更互。","鳥啼別鶴何凄凉，秪聞斷續手揮忙。","慢引來催急風雨，寒泉妙滴散馨香。"],"tags":[]},{"title":"緣識  其五二","content":["識性低凡故不知，宣傳好事却爲非。","可憐此輩居人世，逆惡求真善不依。"],"tags":[]},{"title":"緣識  其五三","content":["蓬萊別有洞中天，摇曳祥雲五色鮮。","不是凡人常到處，精修要實在心專。"],"tags":[]},{"title":"緣識  其五四","content":["中秋八月祥風遍，慢上東輪雲遊轉。","清境將開照玉京，一時宮闕爲銀殿。","夜靜寒光半欹樓，空入簾帷白如練。","景致融怡露添寒，薄茶佳客隨情翫。","無問高下盡一般，爽氣周天如雪霰。","千家萬家仰天維，漏永更深方罷看。"],"tags":[]},{"title":"緣識  其五五","content":["黄芽藥就成金丹，理與參同契一般。","切是先求功行力，紅塵內見識應難。"],"tags":[]},{"title":"緣識  其五六","content":["玄元一氣不相監，清靜如存意馬銜。","大隠居鄽迷小道，絕巔頂上白雲巖。"],"tags":[]},{"title":"緣識  其五七","content":["牡丹花，深紅淺，忍把金刀枝上剪。","侵晨含露萬苞香，見者無非情展轉。","繁華影裏皆柔弱，密葉交加開閃爍。","朱欄別是一般春，蛺蝶悠颺閑自樂。","麗天和日景遲遲，思量往事不堪追。","風送園中來又去，豁然興感競移時。"],"tags":[]},{"title":"緣識  其五八","content":["妙手彈琴無向束，知之修鍊五音足。","先辨浮沈有指歸，弦頭制度相催促。","右手抑揚禁淫邪，左手徘徊堪瞻矚。","法於天，象於地，伏羲所造與心契。","先明理世見其真，六律含徽聲嘹唳。","從茲化被先賢慕，激濁揚清消喜怒。","太素仁風去住間，元和之氣皆徧布。","飛鳳在天不可測，大小龍吟不費力。","響應聽時有自然，舉措安詳能雅飾。","南風思政民俗化，順從平等無高下。","淳朴相傳今復興，逍遥道德後宗亞。","指要直掌須反善，拊安排齊似剪取。","聲來往，玄更玄，振兼文武情展轉。","古與今來千萬弄，幾人通達能妙用。","廣陵散好足仙蹤，胡笳十八堪鄭重。","堪鄭重，何清切，依憑伎倆能撥剌。","輕挑重打善間鉤，連蠲掄下輕微抹。","伯牙彈時如何美，汪汪洋洋似流水。","類例研究得剛柔，壞陵秋思無比擬。","敘志神和慢調⿰車爾，修身治性藏幽隠。","蒼龍鶴舞白雉飛，防奢止欲皆相準。"],"tags":[]},{"title":"緣識  其五九","content":["拊弄聲相引，兼能辨五音。","沈思調品切，句度更加吟。","緊慢弦中得，凝情指法深。","精英閑雅澹，停歇世途心。"],"tags":[]},{"title":"緣識  其六○","content":["全無體段弟一弱，十指乖張時更錯。","五音不辨信手彈，薄會人前言自樂。","弦不調，手不洗，更兼指下無道理。","吟爲失度故不知，把手空摇說宮徵。","合彈慢處却彈急，愚蒙堪笑情兀兀。","修持嚴潔甚難哉，岡知瀟灑心中出。","容易撫之何草草，顛來倒去直至老。","又耻人教却生嗔，虛度時光猶言好。","不聰人豈解，指法故然無。","拙見閑聲律，終朝自娛。","塵埃琴不飾，日月歲蕭疏。","慢共知音說，能彈好破除。"],"tags":[]},{"title":"迴文偈四首  其一","content":["上缺深意大誰教，指因緣善歸。"],"tags":[]},{"title":"迴文偈四首  其二","content":["會解垂要理，真詮羨非深。","意大誰教指，因緣善歸心。"],"tags":[]},{"title":"迴文偈四首  其三","content":["解垂要理真，詮羨非深意。","大誰教指因，緣善歸心會。"],"tags":[]},{"title":"迴文偈四首  其四","content":["重要理真詮。"],"tags":[]},{"title":"好字倒迴文","content":["好與煩性生，好聽。"],"tags":[]},{"title":"述字迴文偈七首  其一","content":["上缺留希佛背生。"],"tags":[]},{"title":"述字迴文偈七首  其二","content":["求比舊前憂，依述最亨知。","休以祐然留，希佛背生推。"],"tags":[]},{"title":"述字迴文偈七首  其三","content":["比舊前憂依，述最亨知休。","以祐然留希，紳背生推求。"],"tags":[]},{"title":"述字迴文偈七首  其四","content":["舊前憂依述，最亨知休以。","祐然留希佛，背生推求比。"],"tags":[]},{"title":"述字迴文偈七首  其五","content":["前憂依述最，亨知休以祐。","然留希佛背，生推求比舊。"],"tags":[]},{"title":"述字迴文偈七首  其六","content":["憂依述最亨，知休以祐然。","留希佛背生，推求比舊前。"],"tags":[]},{"title":"述字迴文偈七首  其七","content":["依述最亨知，休以祐然留。","希佛背生推，求比舊前憂。"],"tags":[]},{"title":"述字倒迴文三首  其一","content":["述依憂前舊，比求推生背。","以休知亨最。"],"tags":[]},{"title":"述字倒迴文三首  其二","content":["依憂前舊比，求推生背佛。","希留然祐以，休知亨最述。"],"tags":[]},{"title":"述字倒迴文三首  其三","content":["憂前舊比求，推生背佛希。","留然祐以休，知亨最述依。"],"tags":[]},{"title":"迴文偈二首  其一","content":["教訓大寬深，古羨協真齊。","要運解觀心，苦善業因迷。"],"tags":[]},{"title":"迴文偈二首  其二","content":[],"tags":[]},{"title":"好字拘就觀字正迴文","content":["道寬開訓新，生生業□□。"],"tags":[]},{"title":"太平興國七年季冬大雪賜學士","content":["輕輕相亞凝如酥，宮樹花裝萬萬株。","今賜酒卿時一盞，玉堂閑話道情無。"],"tags":[]},{"title":"試趙昌國","content":["秋風雪月天，花竹鶴雲烟。","詩酒春池雨，山僧道柳泉。"],"tags":[]},{"title":"賜陳摶  其一","content":["蒼生往世弊凋殘，今我如同赤子看。","大闡無爲三教盛，承平方說四夷寬。"],"tags":[]},{"title":"賜陳摶  其二","content":["餐霞成鶴骨，餌藥駐童顔。","靜想神仙事，忙中道路閑。"],"tags":[]},{"title":"賜陳摶  其三","content":["曾向前朝出白雲，後來消息杳無聞。","如今若肯隨徵召，總把三峰乞與君。"],"tags":[]},{"title":"賜蘇易簡  其一","content":["翰林承旨貴，清凈玉堂中。","應用咸依式，深嚴比更崇。","歸家思值日，入內集英風。","儒措門生盛，高明大化雄。"],"tags":[]},{"title":"賜蘇易簡  其二","content":["運偶昌時遠更深，果然穀在我中心。","從風臣偃光朝野，此日清華見翰林。","舉措樂時周禮法，思賢教古善規箴。","少年學士文明世，一守賢毫數萬尋。"],"tags":[]},{"title":"佛牙讚","content":["功成積劫印文端，不是南冊得恐難。","眼睹數重金色潤，手擎一片玉光寒。","鍊時百火精神透，藏處千年瑩采完。","定果熏修真祕密，正心莫作等閑看。"],"tags":[]},{"title":"送趙普","content":["忠勤王室展宏謨，政事朝堂頼秉扶。","解職暫酬卿所志，休教一念遠皇都。"],"tags":[]},{"title":"句  其一","content":["欲餌金鈎深未到，磻溪須問釣魚人。"],"tags":[]},{"title":"句  其二","content":["薄德終慚舉，通才例上居。"],"tags":[]},{"title":"句  其三","content":["時向玉堂尋舊迹，八花磚上日空長。"],"tags":[]},{"title":"句  其四","content":["鑾輿臨紫塞，朔野凍雲飛。"],"tags":[]},{"title":"句  其五","content":["好事盡輸純與直，謾勞頰舌湧如泉。"],"tags":[]},{"title":"句  其六","content":["奉使南遊多好景。"],"tags":[]},{"title":"句  其七","content":["君臣千載遇。"],"tags":[]},{"title":"句  其八","content":["二三千客裏成事，七十四人中少年。"],"tags":[]},{"title":"句  其九","content":["珍重老臣純不已，我慚寡昧繼三皇。"],"tags":[]},{"title":"句  其一○","content":["一箭未施戎馬遁，六軍空恨陳雲高。","鑾輿曠紫塞，朔野陣雲飛。"],"tags":[]}]}
